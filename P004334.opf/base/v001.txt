༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W8LS20278
n/a
ImageGroup: 118LS20280
ISBN: n/a
280_
Title:
བློ་མང་དོན་གྲུབ། །
blo mang don grub/
to-be-supplied
Author:
to-be-supplied
Descriptor:
Original Publication:
Place:
Publisher:
1
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
n/a
Scanned at Tibetan Buddhist Resource Center, 1430 Massachusetts Ave, 5th Floor
Cambridge, MA 02138.



SUSPICIOUS OF
DONDRUP
བློ་མང་དོན་གྲུབ།
ཨ་སྨྱོན་བཀྲ་ཤིས་དོན་གྲུབ་ཀྱིས་བརྩམས།
ཀྲུང་གོའི་བོད་རིག་པ་དཔེ་སྐྲུན་ཁང་།



བློ་མང་དོན་གྲུབ།
ཨ་སྨྱོན་བཀྲ་ཤིས་དོན་གྲུབ་ཀྱིས་བརྩམས།
ཀྲུང་གོའི་བོད་རིག་པ་དཔེ་སྐྲུན་ཁང་།



དཀར་ཆག
ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ། ..
གྲོང་ཁྱེར་གྱི་འཚོ་བ།
བློ་མང་དོན་གྲུབ།



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ།
ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ།
གླེང་གཞི།
རྣམ་རྒྱལ་དགོན་ནས་ལ་ཐུང་ཐུང་གཉིས་བརྒྱུད་དེ་མར་བལྟས་ན་རྫ་བུམ་
ནར་མོ་ཞིག་གི་ནང་དུ་སྒོག་པ་གསར་དུ་བཙུགས་འདྲའི་གཞིས་ཁྱིམ་སྐྱ་རིལ་བ་
འགའ་རེ་མཐོང་ཐུབ་པ་དེ་ནི་རྣམ་རྒྱལ་སྡེ་བ་རེད། རྣམ་རྒྱལ་སྡེ་བའི་ནང་དུ་མི་
ཡི་གྲངས་ཀ་ཆེས་མང་བ་དེ་ཨ་ཁུ་རྣམ་རྒྱལ་ཚང་ཡིན་ལ། ཕྱུགས་ཟོག་གི་གྲངས་ཀ་
ཆེས་ཉུང་བའང་ཨ་ཁུ་རྣམ་རྒྱལ་ཚང་ཡིན། རྣམ་རྒྱལ་སྡེ་བའི་ནང་དུ་དཔྱིད་ཕར་
འདེབས་ཀྱི་དུས་སུ་ཞིང་ས་ཆེས་མང་བ་ནི་ཨ་ཁུ་རྣམ་རྒྱལ་ཚང་ཡིན་ལ། སྟོན་ཚུར་
སྡུད་ཀྱི་དུས་སུ་འབྲུ་མཛོད་ན་འབྲུ་རིགས་ཆེས་ཉུང་བའང་ཨ་ཁུ་རྣམ་རྒྱལ་ཚང་
ཡིན། དེ་ལྟ་ནའང་ཨ་ཁུ་རྣམ་རྒྱལ་གྱི་མཚན་སྙན་གྲགས་ཧ་ཅང་ཆེ་བས་ལ་ཕར་
ནང་ཚུར་ནང་གི་ལོ་ལོན་མགོ་འདར་ནས་བྱིས་པ་སྣབས་ལུག་ཚུན་ཆད་ཀྱིས་ཁོང་
མི་ཤེས་པ་གཅིག་ཀྱང་མེད། རྒྱུ་མཚན་ནི་ཨ་ཁུ་རྣམ་རྒྱལ《གནའ་རྒྱའི་ཚེ་ལོ》བཤད་
པར་ཧ་ཅང་མཁས་པས། ཐག་ཉེ་རིང་ཀུན་ཏུ་རྟ་དྲེལ་ཁྲིད་ནས་ཁོང་གདན་འདྲེན་
ཞུ་རུ་ཡོང་མཁན་ནི་དབྱར་དགུན་སྟོན་དཔྱིད་གང་ཡིན་ཡང་རྒྱུན་མི་འཆད། དེ་
བས་ས་འདིའི་མི་རྣམས་ཀྱིས་ཨ་ཁུ་རྣམ་རྒྱལ་ལ”བོད་ཀྱི་དམངས་ཁྲོད་སྒྱུ་རྩལ་པ་



ཆེན་མོ་ཞེས་མཚན་སྙན་མོ་ཞིག་བཏགས་ཡོད་པས། ཁྱོད་ཚོས་ཁོ་ལ་རྒྱུས་ལོན་
གཏིང་ཟབ་མོ་ཞིག་བྱ་འདོད་ཚེ། ཁོ་བོས་རྣམ་རྒྱལ་སྡེ་བའི་ཨ་ཁུ་རྣམ་རྒྱལ་གྱི་གཏམ་
རྒྱུད་དེ་མགོ་ནས་བྲིས་ཆོག
དང་པོ། །
དེ་ཡང་ངས་ཐོག་དང་པོར་ཨ་ཁུ་རྣམ་རྒྱལ་གྱིས《གནའ་རྒྱའི་ཚེ་ལོ》བཤད་པ་
གོ་བ་ནི་1982ལོའི་དབྱར་གཞུང་སྟེ། བོད་ཡིག་དགེ་རྒན་གྱིས་ང་ཚོ་ལ་དབྱར་གནང་
གི་སྐབས་དང་བསྟུན་ནས་དམངས་ཁྲོད་རྩོམ་རིག་རིང་ཐུང་གཅིག་རེ་ངེས་པར་
འཚོལ་སྡུད་བྱས་ནས་ཡོང་དགོས་ཟེར་བ་ལྟར། ངས་ཀྱང་སྡེ་བའི་རྒན་རྒོན་རྣམས་
ཀྱི་ངག་སྒྲོས་ལྟར་ཨ་ཁུ་རྣམ་རྒྱལ་དང་ཁོའི《གནའ་རྒྱའི་ཚེ་ལོ》དམིགས་ཏེ་སོང་། ང་
ཚོའི་སྡེ་བ་དང་རྣམ་རྒྱལ་སྡེ་བ་གཉིས་ནི་རྫོང་ཁག་གཅིག་གི་ཁོངས་སུ་མི་གཏོགས་
ནའང༌། རྫ་རི་ཆེན་པོ་ཞིག་གི་ཉིན་སྲིབ་བྱས་ནས་ཆགས་ཡོད་པས། ཞོགས་པའི་
དུས་སུ་ལམ་དུ་ཆས་ནས་སོང་ན་དགོང་ཕྱི་དྲོའི་གྲིབ་སོ་རི་རྩེར་མ་ཡལ་བར་དུ་སྡེ་
གཉིས་བར་ནས་ཉིན་གཅིག་ལ་ཕར་འགྲོ་ཚུར་འོང་བྱེད་ཐུབ། །
ཉིན་དེར་ནམ་མཁའ་དྭངས་ཤིང་ཉི་འོད་ཧ་ཅང་གསལ། ཚ་ཞིང་སྲེག་པའི་
ནམ་ཟླ་དེའི་ནང་དུ་ངེད་མི་རྟ་གཉིས་ནི་ཕམ་ཁ་བྱུང་བའི་སྐྱ་དམག་ཞིག་དང་འདྲ་
བར་དཔུང་པ་ལྷོད་ཅིང་མགོ་འཕང་སྨད་དེ་གྲོག་རོང་དང་ལུང་པ་མང་པོ་བརྒྱུད་
མཐར། ཉིན་གུང་དྲོས་ཇའི་མཚམས་སུ་ས་འདིའི་རི་ཁྲོད་ཀྱི་དགོན་པ་སྟེ་རྣམ་རྒྱལ་



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ།
དགོན་དུ་སླེབས་ཐུབ་པ་བྱུང་། ང་ནི་དེ་སྔོན་ཨ་ཕ་དང་འགྲོགས་ནས་དགོན་པ་
འདིར་ལན་གཅིག་ཡོང་མྱོང་བས། ངེད་ཚང་དང་མཆོད་ཡོན་གྱི་འབྲེལ་བ་ཡོད་པའི་
ཨ་ཁུ་ཚུལ་ཁྲིམས་དང་ཁོའི་དགེ་ཕྲུག་རིག་ལྡན་གཉིས་ཀྱི་ཤག་ལ་དམིགས་ཏེ་སོང་།
ཉིར་དེར་ཨ་ཁུ་ཚུལ་ཁྲིམས་ནི་དགོན་པར་མི་བཞུགས་ཏེ། ཟླ་ཕྱེད་ཙམ་གྱི་སྔོན་ནས་
ས་རྩེ་གཞུང་སྐྱིད་པའི་སྨན་ལྗོངས་ཕྱོགས་སུ་གྲོང་ཆོག་ལ་ཕེབས་སོང་ཟེར། ཁོའི་
དགེ་ཕྲུག་རིག་ལྡན་ནི་ལུས་རིད་པ་འཕུར་ལ་ཁད་ཅིག་ཡིན་ནའང༌། སྨྲ་དག་ཅིང་
སྤྱང་གྲུང་འཛོམས་པ་ཞིག་འདུག ཁོས་དགའ་བའི་ཉམས་དང་དགོད་པའི་འཛུམ་
གྱིས་ང་ལ་སྣེ་ལེན་བྱས་བྱུང་བས། ངས་ཀྱང་རང་ཡུལ་ལ་བསླེབས་པ་ལྟར་ཟས་
འགྲང་ཐག་ཆོད་པ་ཞིག་ཟོས་རྗེས། རྣམ་རྒྱལ་སྡེ་བར་འགྲོ་སའི་རི་དེར་འགོས། ཕྱི་ཇ་
མ་ཡོལ་ཙམ་ལ་ང་ནི་གཞི་ནས་རང་གི་དམིགས་གཏད་གནས་ཡུལ་ཏེ་རྣམ་རྒྱལ་སྡེ་
བའི་གོང་དུ་བསླེབས་པས། བློ་བདེ་བག་ཕེབས་ཀྱིས་རྟ་ལས་བབས་ཤིང་སྲབ་ཕུད་
དེ་བཞོན་པ་གཡུང་མོ་དེར་རྩྭ་ཟ་རུ་འཇུག་ཞོར་དུ་རྣམ་རྒྱལ་སྡེ་བའི་ཁོར་ཡུག་ཀུན་
ལ་ཞིབ་ལྟ་བྱས། །
རྣམ་རྒྱལ་སྡེ་བའི་སྟོད་ཕྱོགས་སུ་རི་བོ་རྩེ་གསུམ་ཅན་ཞིག་ཡོད་པ་དེར་ཀུན་
གྱིས་རྣམ་རྒྱལ་སྒང་ཞེས་འབོད། རི་རྩེ་ཧྲིལ་པོ་གསོམ་དཀར་ནགས་ཀྱིས་བརྒྱན་པས་
སྔོ་ཐིང་ངེར་ལྗང་ལྡེམ་མེར་འདུག ནགས་རི་ཆེན་པོ་དེའི་འདབས་རོལ་ཏུ་ཟུག་ཡོད་
པའི་རྐང་ལམ་ཕྲ་མོ་དེ་གཤོང་ཁུགས་ཤིག་བརྒྱུད་ནས་གྱ་གྱུར་རྣམ་རྒྱལ་སྡེ་བའི་
གོང་གི་གཞུང་ལམ་དུ་འདྲེས་ཏེ་སྡེ་ཞོལ་དུ་ཐུར་ལ་བརྒྱངས་ཡོད་པས་མཐའ་མཐོང་
དཀའ། རྐང་ལམ་ཕྲ་མོའི་གཡས་གཡོན་གཉིས་སུ་ནས་དང་ཀེ་ཚེ་སོགས་བཏབ་



༈ བློ་མང་དོན་གྲུབ།
འདུག་མོད། རྣང་མ་རེ་རེའི་འགྲམ་ངོགས་དང་ཞིང་དཀྱིལ་སོགས་སུ་ས་སྟོང་ཀ་རེ་
ཀོར་རེ་མང་པོ་ལུས་འདུག་པས། ཕར་བལྟས་ན་ལོ་ཡག་ཡོང་དྲགས་ཏེ་ཞིང་གིས་
མི་ཐེག་སྙམ་པས་བསམ་བཞིན་སྟོང་བར་བཞག་པ་ལོས་ཡིན་སྙམ་པ་ཞིག་ཡིད་
ལ་ཤར་ནས་འོང་། དེའི་ཞོལ་ནས་སྡེ་འདབས་བར་དུ་ཞིང་ས་རྒྱ་ཆེན་པོ་ཞིག་ཡོད་
ནའང་། གྲམ་པ་ན་རང་ཡན་དུ་བཞུར་བའི་ཆུ་དེ་ཡུར་བར་མ་དྲངས་པས། ཞིང་
ས་ཕྱེད་ཀ་བཏབ་ཡོད་པ་ལས་ཕྱེད་ཀ་ལོག་མར་བཞག་སྟེ་སྐྱ་ཤ་རེར་འདུག རྣམ་
རྒྱལ་སྡེ་བའི་ཉེ་སར་བཅར་ཚེ་སྡེ་བ་འདི་ཡང་རྣམ་རྒྱལ་དགོན་ནས་ལ་ཐུང་ཐུང་
གཉིས་བརྒལ་ཏེ་མར་བལྟས་པ་དང་མི་འདྲ་བར་སྡེ་ཆེན་པོ་མཚོ་མོ་འཁྱིལ་འདྲ་
ཞིག་འདུག་ཅེས་བརྗོད་ཆོག དུད་ཚང་བརྒྱད་ཅུ་ལས་བརྒལ་པའི་གཞིས་ཀ་རེ་རེ་དེ་
འདྲ་མཐོ་རྒྱུ་མེད་ནའང་། སྒོ་ཁར་བསླངས་པའི་དར་ཤིང་ནི་གནམ་ལ་ཟུག་འདུག་
པར་མ་ཟད། སྟེང་དུ་དར་ལྕོག་སྣ་ཚོགས་བཏགས་འདུག་པས་སྐྱི་བསེར་རླུང་གི་རྒྱུ་
ཕྱོགས་དང་བསྟུན་ནས་ལྷབ་ལྷུབ་ཏུ་སྐྱོད་པར་བྱེད། །
ཨ་ཁུ་རྣམ་རྒྱལ་ཚང་ནི་རྣམ་རྒྱལ་སྡེ་བའི་དཀྱིལ་དུ་ཡོད་ལ། གཞིས་ཀའི་རྒྱ་
རའང་སྡེ་བ་ཡོངས་ཀྱི་ཆེས་མཐོ་བའི་གྲས་ཡིན་ཞིང་། མཁར་ཁ་ཧྲིལ་པོར་དུས་ཀྱི་
འགྲོས་དང་བསྟུན་ནས་གྲོག་ཤིང་མཐུག་པོ་ཞིག་ཆགས་ཡོད་པར་མ་ཟད། གྱང་
སྲུབས་སོགས་སུ་ཚེར་མ་སྐྱ་བོ་ཚོམ་བུར་སྐྱེས་འདུག་པས། མིའི་སེམས་ལ་གནའ་
དུས་ཀྱི་རྫོང་མཁར་ཆུང་ཆུང་ཞིག་ལོས་ཡིན་སྙམ་པའི་སྣང་བ་སྦྱིན་འོངས། ང་
གཞིས་ཀའི་གཡས་ཕྱོགས་བརྒྱུད་ནས་ཨ་ཁུ་རྣམ་རྒྱལ་ཚང་གི་སྒོ་ཁར་བསླེབས་དུས།
ཕོ་ལོ་ཉི་ཤུ་ཡས་མས་སུ་བུད་ཡོད་པའི་གཞོན་གསར་དར་ལ་བབས་པ་ཞིག་ལ་ཁོ་



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ། ་
ལས་ཆུང་བའི་བུ་མོ་ཅུང་རྒྱགས་པོ་ཞིག་གིས་རོགས་བྱས་ཏེ་ལུག་གི་གྲོད་པ་རློན་
པ་ཞིག་འཁྲུད་རོགས་བྱེད་ཀྱིན་འདུག དེའི་མཐའ་རུ་དེ་གཉིས་དང་གཟུགས་ཀྱི་
ཆ་བྱད་དང་གདོང་གི་རྣམ་པ་འདྲ་ཡང་ལོ་ཡི་ཆེ་ཆུང་མི་འདྲ་བའི་བྱིས་པ་བཞི་ལྔ་
ཙམ་གྱིས་ལྟད་མོར་ལྟ་བཞིན་མཆི། ངས་བཞོན་པ་སྒོ་དྲུང་གི་རྟ་ཕུར་རིང་པོ་ཞིག་
ཡོད་པ་དེར་འདོགས་བཞིན་དུ”ཨ་ཁུ་རྣམ་རྒྱལ་ཁྱིམ་དུ་ཨེ་བཞུགས”ཞེས་དྲིས་པ་ལ།
གསར་བུ་དེའི་ངོ་ལ་འཛུམ་དཀར་གྱི་མེ་ཏོག་ལྷུག་པོར་བཞད་དེ”ཡོད་ལགས། ནང་
དུ་འགྲོ་ཞེས་སྨྲ་བཞིན་ཚུར་ཡོང་སྟེ་སྒོ་མོ་ཕྱེ་བྱུང་བས། བྱིས་པ་རྣམས་ནི་འཚང་ཀ་
ཤིག་ཤིག་གིས་ནང་དུ་བརྒྱུགས་པར་མ་ཟད། སྔ་ཕྱི་རྩོད་པའི་ཚུལ་གྱིས"ཨ་ཕ། འུ་
ཚང་ལ་དེ་རིང་ཡང་མགྲོན་པོ་ཞིག་ཡོང་ཐལ་ཞེས་ཡར་ཞུ་བྱེད་ཀྱིན་འདུག ཁྱིམ་
འདི་གའི་ཁང་པ་ཡང་ཕྱི་ཡི་མཁར་གྱང་དང་འདྲ་བར་རྙིང་པ་རྙིང་སྡིག་ཅིག་ཡིན་
ལ། ལྷས་གོང་ཞོལ་གཉིས་ཀར་གཙང་སྦྲ་བྱས་མེད་པས་ཁྱིམ་གཞིས་འདི་རུ་དུས་
ཡུན་རིང་པོར་མི་ཞིག་བསྡད་ག་ལ་མྱོང་སྙམ་པའི་སྣང་བ་ཞིག་སྟེར། ཨ་ཁུ་རྣམ་
རྒྱལ་ནི་ཕོ་ལོ་ལྔ་བཅུར་འབུད་ལ་ཉེ་བའི་རྒད་པོ་ཞིག་སྟེ། གཟུགས་མཐོ་ལ་ཤ་རྒྱགས་
པ་དང་། ངོ་མདོག་ཅུང་སྨུག་པར་མ་ཟད་ཁ་སྣ་ཡང་རགས་མོ་ཞིག་ཡོད་པས། སྡེ་བ་
དང་ཁྱིམ་ཚང་འདི་འདྲ་དབུལ་པོ་ཞིག་ཏུ་མི་བསོད་ནམས་ཅན་འདི་འདྲ་ཞིག་ཇི་
ལྟར་ཡོད་པ་ཡིན་ནམ་སྙམ་པའི་དོགས་པ་བསླངས་འོང༌། ཁོས་ལག་གི་བ་སོའི་ཕྲེང་
བ་དཀར་པོ་དེ་ལོབས་ཕྱོགས་ལྟར་ལག་གཡས་པའི་མཁྲིག་མར་བསྐོན་ཙམ་བྱས་
རྗེས། ཁང་པ་མར་འཁོར་དེའི་ནང་དུ་འཛུལ་ནས་གདན་ནག་རྙིང་པ་ཞིག་ཁྱེར་
འོངས་ཏེ་དགོང་རྒས་གྲིབ་སོས་དེད་ནས་ཡོང་བཞིན་པའི་ཁྱམས་རར་བཏིང་རྗེས།



བློ་མང་དོན་གྲུབ།
འཛུམ་པའི་མདངས་དང་བཅས་ཏེ”ཁྱོད་འདིར་བཞུགས་དང”ཟེར། ངས་ཁོ་ལ”ཁྱེད་
ནི་རྒན་པ་ཡིན་པས། ཐོག་མར་ཁྱེད་བཞུགས་ན་འགྲིག”ཅེས་སྨྲས་པ་ལ། ཁོས”དེས་
ན་འུ་གཉིས་མཉམ་འདུག་བྱ”ཟེར་བ་བཞིན་ངེད་གཉིས་གཞི་ནས་གདན་ནག་རྙིང་
པ་དེའི་སྣེ་གཉིས་སུ་བསྡད་པ་ཡིན། སྐབས་དེར་བུད་མེད་ལོ་ཚོད་ཁོ་དང་མཉམ་
པ་ཞིག་གིས་ཆུ་ཟོ་ཞིག་ཁུར་ནས་རྒྱ་རའི་ནང་ལ་ཡོང་སྟེ་ང་ཡོད་པ་མཐོང་འཕྲལ་
ཆ་ཡོད་ཀྱི་ཚུལ་དུ་འཚམས་འདྲི་ཙམ་བྱས་རྗེས་ཐབ་ཚང་དུ་བུད་སོང་ལ། དེ་དང་
མཉམ་དུ་ད་ཅིའི་སྒོ་ཁ་ན་ཡོད་པའི་བུ་མོ་ཅུང་རྒྱགས་པོ་དེས་ཇ་དེམ་ཞིག་དང༌
རྩམ་པ་དཀར་ཡོལ་གང་ཁྱེར་ཡོང་བས། ངས་ཀྱང་ཉིན་གུང་རྣམ་རྒྱལ་དགོན་དུ་
ཟོས་པ་བཞིན་དཀར་ཡོལ་ངོས་གཙང་དག་བྱས།
ཨ་ཁུ་རྣམ་རྒྱལ་ནི་རྒད་པོ་འདྲིས་སླ་ཞིང་ཁ་བརྡ་མང་བ་ཞིག་སྟེ། ཁོས་ང་ལ་
ངག་འཇམ་པོའི་སྒོ་ནས་ཕ་ཡུལ་གྱི་གནས་ཚུལ་དང་ད་ཐེངས་ཀྱི་ཡོང་དོན་སོགས་
དྲིས་འོངས་པ་ལ། ངས་ཀྱང་རེ་རེ་བཞིན་ལན་འདེབས་ཅི་ཐུབ་བྱས་པ་ཡིན། མུན་
ནག་གི་ཡོལ་བ་རིམ་བཞིན་ཇེ་ཆེར་སོང་བ་དང་བསྟུན་ནས་ངེད་གཉིས་ཀའང་
ཁོའི་གཟིམ་ཤག་ཏུ་སྤར་པ་དང༌། ཁོའི་གཟིམ་ཁང་ཡང་ཁྱིམ་འདི་གའི་ཁང་པ་
གཞན་དག་དང་འདྲ་བར་རྙིང་སྡིག་ཅིག་རེད། སྤྱིར་ངས་དགོང་མོ་དེར་ཨ་ཁུ་རྣམ་
རྒྱལ་གྱི་ངག་ནས《གནའ་རྒྱའི་ཚེ་ལོ》ཟིན་བྲིས་སུ་གདབ་བོ་སྙམ་ནའང་། རྣམ་རྒྱལ་
སྡེ་བར་གློག་འཐེན་མེད་པས་དཀར་མེའི་འོད་ལ་བརྟེན་དགོས་པས་དཀའ་ཚེགས་
ཅུང་ཆེ་ལ། དེར་མ་ཟད་ཨ་ཁུ་རྣམ་རྒྱལ་ཡང་ཉིན་དེར་ཡོན་བདག་ཅིག་གིས་ཤ་
བཟན་གཅིག་གི་རྫོངས་པ་དང་བཅས་བསྐྱལ་ཡོང་བ་ཡིན་པས། དགོང་མོ་དེར་སོས་



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ། །
དལ་བའི་ཁ་བརྡ་བྱེད་པ་ལས། 《གནའ་རྒྱའི་ཚེ་ལོ》བཤད་པའི་འོས་མེད་པས་ངས་
ཀྱང་ཨུ་ཚུགས་མཐར་སྐྱེལ་བྱེད་མ་ཕོད། ཨ་ཁུ་རྣམ་རྒྱལ་གྱིས”རྒྱུ་མི་རྟག་རྩྭ་མགོའི་
ཟིལ་བ་འདྲ་བས། ཟ་རྒྱུ་ཡོད་དུས་འགྲང་ཐག་ཆོད་པ་ཞིག་ཟོ”ཟེར་བཞིད་ང་ལ་ཤ་
ཡི་མགྲོན་རྩིས་བཏོད་བྱུང་བར་བརྟེན། ངས་ཀྱང་དེ་མི་བདེན་རྒྱུ་མི་འདུག་སྙམ་
བཞིན་ཕྱི་ཤ་དང་ནང་ཁྲོལ་ཟ་ཐུབ་ཚོད་ཅིག་ཟོས་པ་ཡིན། ངེད་གཉིས་ཀྱིས་ཤ་ཟ་
ཞོར་དང་ཇ་འཐུང་ཞོར་དུ་ཕྱོགས་ཡར་མར་གྱི་ཁ་བརྡ་མང་པོ་བྱས་པར་བརྟེན། ང་
ནི་ས་འདི་གར་མཚན་སྙན་གྱི་གྲགས་པ་འབར་བའི་རྒད་པོ་འདི་ལ་ཆ་ཡོད་དུ་གྱུར་
པ་དང་བསྟུན་ནས། ཁོའི་ཀྱག་ཀྱོག་ལྡན་པའི་མི་ཚེའི་བརྒྱུད་རིམ་ཡང་གསལ་པོ་
ཞིག་ཤེས་ཐུབ་པ་བྱུང། ཨ་ཁུ་རྣམ་རྒྱལ་གྱི་མིང་ཧྲིལ་པོར་རྣམ་རྒྱལ་ཚེ་རིང་ཟེར་ལ།
རྣམ་རྒྱལ་སྡེ་བའི་དཔོན་པོ་རྣམ་རྒྱལ་བཀྲ་ཤིས་ཀྱི་བུ་ཐ་ཆུང་ཡིན། ཁོ་ལ་ཚེ་འདིར་
ཕ་གཅིག་མཆིན་པ་ལག་རེས་དང་མ་གཅིག་ནུ་མ་ཁ་རེས་བྱས་མྱོང་བའི་སྤུན་
མཆེད་གཉིས་བྱུང་ནའང་། ཕུ་བོ་ཆེ་བ་ནི་རྒྱུ་ཡི་ཆེད་དུ་སེར་སྣས་ཁུ་ཚུར་ལྡག་ལ་ཉེ་
བའི་ཨ་ཕ་དང་མ་འགྲིགས་པས་ཕོ་ལོ་ཉི་ཤུའི་སྟེང་ནས་ཇག་ལ་བུད་དེ་ཕྱིར་ཡོང་
མེད་པར་གྱུར་པ་དང་། ཕུ་བོ་ཆུང་བ་ནི་ཕོ་ལོ་དྲུག་གསུམ་བཅོ་བརྒྱད་སྟེང”རིག་
གནས་གསར་བརྗེའི”རླུབ་འཚུབ་ཀྱི་ཁྲོད་དུ་ལྷུང་བས་རང་ཁྱིམ་གྱི་ཕ་མེས་ཡང་
མེས་ཀྱིས་བསགས་པའི་རྒྱུ་ནོར་ཡོད་ཚད་གཞུང་བཞེས་བྱས་པར་མ་ཟད། མི་ངན་
རིགས་བཞིའི་ཞྭ་མོ་ཆེན་པོ་ཞིག་ཀྱང་བསྐོན་ཏེ་ཨ་ཕ་དང་མཉམ་དུ་བཙོན་ལ་ཁྲིད་
པས་ཕ་བུ་གཉིས་ཀ་ལྟོགས་གྲིའི་ཁ་ནས་ཐར་མ་ཐུབ། ཡིན་ནའང་རྣམ་རྒྱལ་དགོན་
དུ་གྲྭ་པ་བྱས་ནས་ལོ་གསུམ་ཡང་མ་འགོར་པའི་བློ་བཟང་རྒྱ་མཚོའི་ཨ་ཁུ་རྣམ་རྒྱལ་



གྱི་གྲྭ་མིང་ཡིན)ཨ་ཁུ་ནི་དུས་ཀྱི་འགྱུར་བ་རྟོགས་པའི་ཨ་ཁུ་མཁས་པ་ཞིག་ཡིན་
པས། ཁོང་གིས་མངགས་བཀོད་ལྟར་ཁོ་དང་གྲལ་རིམ་མི་ལེགས་པའི་གྲྭ་པ་གཞན་
ཞིག་གསང་སྟབས་ཀྱིས་ཕྱོགས་གཞན་དུ་བྲོས་པས་ཚེ་ཐར་བྱུང་ནའང་། ཁོ་གཉིས་
ཀྱི་ཉེས་དམིགས་ཡོད་ཚད་ཁོའི་ཨ་ཁུའི་སྟེང་དུ་ལྷུང་བས། ཨ་ཁུ་ལ་སྤྱི་ཚོགས་རིང་
ལུགས་ཀྱི་གྱང་རྟིང་སློག་མཁན་གྱི་ཉེས་མིང་བཏགས་ནས་རྣམ་རྒྱལ་སྡེ་བའི་འཐབ་
རྩོད་བྱ་ཡུལ་དུ་གྱུར་ཏེ། གཅར་རྡུང་སྐོར་གསུམ་ཁྲོད་དུ་ཚེ་ཡི་འདུ་བྱེད་བཏང་། ཨ་
ཁུ་སྐུ་གཤེགས་དུས་ཁོ་གཉིས་ད་དུང་རྣམ་རྒྱལ་སྡེ་བ་དང་ཐག་རིང་རྒྱུ་མེད་པའི་
རི་ཁྲོད་ཅིག་ཏུ་བསྐུངས་ནས་བསྡད་ཡོད་ལ། སྙིང་ལ་ཚ་ཙག་རྒྱུག་པའི་གཏམ་ངན་
དེ་ཐོས་པས་ཨ་ཁུའི་གདུང་མཆོད་ལ་ལན་གཅིག་མཇལ་དུ་འགྲོ་བསམས་ཀྱང་། ཁོ་
གསུམ་པོ་ཁ་གྱེས་ཁར་ཨ་ཁུས”ཆོས་ལུགས་སླར་གསོ་མ་བྱས་བར་དུ་ཁྱོད་གཉིས་ཕ་
ཡུལ་དུ་གཏན་ནས་ཡོང་མི་ཉན”ཞེས་ནན་གྱིས་གསུངས་པ་དེ་དྲན་པས། ཕན་ཚུན་
གྱི་སྐེ་ལ་འཐམ་བཞིན་སྔ་དྲོ་གཅིག་ལ་ངུས་མཐར། གཞི་ནས་གྲྭ་ཆས་ཕུད་དེ་སྐྱ་ཆས་
གྱོན་རྗེས་ཐོག་མར་རོང་བོ་དང་དེ་ནས་སྐུ་འབུམ། རིམ་བཞིན་གདང་ལ་བརྒྱུད་དེ་
ལྷ་ལྡན་ཆོས་ཀྱི་ཞིང་ཁམས་སུ་བསྐྱོད། ནག་ཆུར་བསླེབ་ལ་ཉེ་བའི་འབྲོག་སྡེ་ཞིག་ཏུ་
གནས་ཚང་གཡར་པ་ལ། ཁྱིམ་དེར་བཟའ་མི་གསུམ་ཙམ་ཡོད་དེ། རྒན་རྒོན་གཉིས་
དང་ལང་ཚོ་དར་ལ་བབ་པའི་གཞོན་ནུ་མ་ཞིག་བཅས་རེད། ཁོ་ཚང་གི་དཔལ་
འབྱོར་གྱི་ཆ་རྐྱེན་ཧ་ཅང་ཞན་ནའང་། བཟའ་མི་གསུམ་པོ་ཀུ་རེ་རྩེད་མཚར་ལ་
མཁས་པས་མིའི་ཡིད་ལ་སེམས་སྐྱིད་ཅིང་འདྲིས་སླ་བའི་སྣང་བ་ཞིག་ངང་གིས་སྦྱིན་
འོངས། དེར་མ་ཟད་རྒད་པོའི་ཕ་ཡུལ་ནི་ཨ་མདོའི་བླ་བྲང་ཕྱོགས་ཀྱི་ཡིན་ལ། ཆུང་
8



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ། རྒྱུ
དུས་ནས་དྭ་ཕྲུག་ཏུ་གྱུར་པས་ལྷ་སར་མཇལ་སྐོར་དུ་ཕྱིན་པ་དང་། ཕྱིར་ཡོང་བའི་
ལམ་ཁར་བུད་མེད་རྒན་ཚང(སྐྱེས་པ་གཅིག་ཀྱང་མེད་པའི་མོ་ཁྱིམ་ལ་ཟེར)ཞིག་ཏུ་
མག་པར་བསྡད་པས་ས་དེར་གཏན་དུ་ལུས་སོང་བ་རེད། ཁོས་འགྲུལ་པ་གཉིས་ཀ་
རང་གི་ཕ་ཡུལ་ཕྱོགས་ཀྱི་མི་ཡིན་པ་རྟོགས་པས་གང་ནུས་ཅི་ཐུབ་ཀྱིས་སྣེ་ལེན་བྱས་
ལ། ད་དུང་ལྷ་སའི་གླིང་དུ་ཉེ་ལམ་དགོན་སྡེ་གཏོར་བཤིག་དང་བླ་དཔོན་བཙོན་
འཇུག་སོགས་ཀྱིས་ཟིང་ཆ་རྒོད་པས་འགྲོ་ས་ཞིག་མིན་ཚུལ་དང༌། དེ་དང་བསྡུར་
ཚེ་ས་འདི་ནི་འབྲོག་དགོན་དུ་གཏོགས་པས་རང་གི་དཔོན་པོ་རང་ཉིད་ཡིད་ཚུལ་
སོགས་ཀྱིས་གཤོལ་བཏབ། སྒོས་སུ་བུ་མོ་གཡང་འཛོམས་ཟེར་བས་ཤ་དར་ཁྲག་དར་
གྱི་གྲྭ་གཞོན་བློ་བཟང་རྒྱ་མཚོར་ཟུར་མིག་གི་མདའ་མོ་ཡང་ཡང་འཕེན་པར་མ་
ཟད། ཨ་ཕ་སྒོར་སོང་ཤུལ་དུ་ལྟ་སྤྱོད་སྣ་ཚོགས་བསྟན་བྱུང་བས། ཁོའི་སེམས་ལའང་
གཡོ་འགུལ་ཆེན་པོ་ཐེབས་ཏེ་དབུས་གྲོགས་དེ་ལ་ཁྱིམ་འདི་གར་མག་པར་འདུག་
འདོད་ཀྱི་གསང་གྲོས་བྱས། དབུས་གྲོགས་དེ་དང་ཐོག་ཁོང་ཁྲོ་ལངས་པས་ཡུན་
རིང་ཞིག་ལ་ཁ་མ་གྲགས་ནའང༌། ཕྱིས་སུ་འདང་ཕོག་པས་ལོས་ཡིན། ཤུགས་རིང་
ནར་ནར་བ་ཞིག་ཕྱུང་རྗེས”ཁྱོད་སེམས་བསམ་པའི་གཏིང་ནས་འགྲོ་འདོད་མེད་ཚེ་
དེ་ལྟར་བྱོས། བདག་གིས་ལྷ་སའི་ཇོ་བོར་མཇལ་མ་ཐུབ་ཚེ་ཕྱིར་ཕ་ཡུལ་དུ་མི་འགྲོ་
ཁོ་ཐག་ཡིན་ཟེར་བཞིན་ལམ་ལ་ཆས། རྒན་རྒོན་ཟུང་གིས་གནས་ཚུལ་དེ་རྟོགས་
པས་དགའ་སྤྲོ་ཆེན་པོ་སྐྱེས་ནས་བློ་བཟང་རྒྱ་མཚོའི་དབུས་གྲོགས་དེར་ལམ་འཇུག་
རྫོངས་པ་གང་ལེགས་བྱས་པར་མ་ཟད། ལམ་དུ་སེམས་ཆུང་བྱེད་དགོས་པའི་ཁ་ཏ་
བསླབ་བྱའང་མང་དུ་བྱས་ཏེ་སོ་སོར་གྱེས།



བློ་བཟང་རྒྱ་མཚོ་དེ་ལྟར་སྐྱ་སར་བབས་པ་ན། མཁན་པོས་བཏགས་པའི་རབ་
བྱུང་གི་མིང་དེ་རང་ལ་མི་འཚམ་པ་རྟོགས་པས། སྒྱུག་པོ་སྒྱུག་མོ་གཉིས་དང་ཆུང་
མ་རྣམས་ལ་རང་གི་སྐྱ་མིང་སླར་གསོ་བྱས་ཏེ་རྣམ་རྒྱལ”ཞེས་འབོད་པའི་རེ་བ་
ཞུས་པ་ན། ཁོ་ཚོར་ཉིན་ཁ་ཤས་ལ་མ་ལོབས་ནའང་། དུས་ཀྱི་འགྲོས་དང་བསྟུན་
ནས་ཁ་བྱང་དུ་སོང་སྟེ་ངག་འཇམ་པོས་རྣམ་རྒྱལ་ཞེས་འབོད་པ་དང༌། ཁོས་ཀྱང་
ངག་འཇམ་པོས་ཨ་ལན་སྟེར་བར་མ་ཟད། ཁོ་ཚོ་དང་འདྲ་བར་ཀུ་རེ་རྩེད་མཚར་
སྣ་ཚོགས་བྱེད་པར་ཡང་ལོབས་སོང་། དེ་ལྟ་ནའང་ཁོ་ཁྱིམ་དེ་གའི་འཚོ་བ་རོལ་
སྟངས་ལ་ལོ་གཅིག་ཙམ་ལ་ལོབ་མ་ཐུབ་སྟེ། གཙོ་བོ་ནི་ལས་ཀ་མང་པོ་ཞིག་ལས་
རྒྱུ་མེད་པ་དེ་རེད། འོ་ན་ལས་ཀ་མང་པོ་མེད་པར་འཚོ་བ་ཇི་ལྟར་རོལ་པ་ཡིན་
ནམ་ཞེ་ན། ཡོད་ཚད་ཁོའི་སྒྱུག་པོས་གཞན་གྱི་དང་བ་འདྲེན་པའི《གནའ་རྒྱའི་ཚེ་
ལོ》ཡག་པོ་ཞིག་བཤད་ཤེས་པའི་རྐྱེན་གྱིས་རེད། ཁྱིམ་དེ་གར་ཟོག་ལུག་བཅུ་ལྷག་
ལས་མེད་ནའང་། ཁོ་ཚང་གི་ཕྱུགས་ཟོག་གི་གྲངས་ཀ་ཇེ་ཉུང་དུ་འགྲོ་རྒྱུ་མེད་ལ་ཇེ་
མང་དུའང་འགྲོ་རུ་འཇུག་མི་སྲིད། ཟླ་ཕྱེད་མ་ཡོལ་ཙམ་ནས་ཡོན་བདག་ཆེ་གེ་མོ་
དྲེལ་གང་རུང་ཞིག་ལ་བཞོན། གང་རུང་ཞིག་ཁྲིད་ནས་སྐྱུག་པོ་ཁོ་ལེན་དུ་ཡོང་ངེས་
པ་དང་། ཡང་ཉིན་ལྔ་དྲུག་ཙམ་འགོར་རྗེས་ཁོ་ཚོས་སྒྱུག་པོ་རྟ་དྲེལ་གང་རུང་ཞིག་ལ་
བསྐྱོན་ཏེ་ཉེ་ཞོ་གང་ཡང་མེད་པར་ཕྱིར་བསྐྱལ་ཡོང་བར་མ་ཟད། མར་ཆུར་རྩམ་
གསུམ་ཕུད་ན་ད་དུང་ཟོག་ལུག་འགའ་རེའི་རྫོངས་པའང་འཆད་མི་སྲིད་པས། ཁོའི་
སེམས་སུ་འདི་ནི་དག་པའི་ཞིང་ཁམས་ཏེ། ཟས་རང་གྲུབ་དང་གོས་རང་གྲུབ་ཀྱི་
འཇིག་རྟེན་ཞིག་རེད་སྙམ་ཞིང་། སྒྱུག་པོའི་ལག་གི་དཔེ་ཆ་དེ་གཡོར་ཐབས་ཀྱིས་



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ། -
བློར་བཟུང་བ་བརྒྱུད། རང་གི་ལྷན་སྐྱེས་ཀྱི་སྐད་ངག་བདེ་མོར་བརྟེན་ནས་སྒྲུག་པོ་
དང་འདྲ་བའི་འཚོ་བ་རོལ་སྟངས་དེ་ལྷུར་ལེན་བྱེད་དགོས་བསམས་བྱུང༌།
ཁོའི་སྒྱུག་པོ་དེར་གཞན་སེམས་རྟོགས་པའི་མངོན་མཁྱེན་ཡོད་པ་ལྟར། མ་
བུ་གཉིས་ཀ་ཕྱུགས་ཟོག་འདེད་དུ་སོང་ཤུལ་ཞིག་ལ། བརྩེ་བའི་གདོང་དུ་འཛུམ་
དཀར་གྱི་མེ་ཏོག་ལྷུག་པོར་གྲོལ་ཏེ་རྣམ་རྒྱལ་ལ་”ཁྱོད་ཀྱིས་ཨ་མདོ་ས་ཆའི་གླུ་ལེན་
ཨེ་ཤེས”ཞེས་དྲིས་བྱུང་།རྣམ་རྒྱལ་གྱིས་ཤེས་པའི་བརྡ་ལ་མགོ་བོ་ལྡེམ་ཙམ་བྱས་པ་
ན། ཁོས་འོ་ན་དེ་རིང་འུ་གཉིས་གཅིག་པུ་ལས་མེད་པས། ཁྱོད་ཀྱིས་ཕ་ཡུལ་ཕྱོགས་
ཀྱི་གླུ་དང་ལ་གཞས་གང་རུང་ཞིག་བླངས་ན་ཨེ་ཆོག་གམ”ཟེར། རྣམ་རྒྱལ་གྱིས་
སྒྱུག་པོས་འུ་གཉིས་ཀ”དང་”ལ་གཞས”སོགས་གླེང་ཚུལ་ལ་གཞིགས་ནས”དེ་ལོས་
ཆོག་ཟེར་བཞིན་ངས་དབུས་རི་དབུས་སྐོར་བརྒྱུད་དེ། །ངས་དབུས་ལམ་ཕྲ་མོ་དེད་
ནས། །ངས་ཅི་བསམ་ཇོ་སྐུ་ཁྱོད་བསམས། །ཁྱོད་བསམས་ནས་ཡོང་བ་མིན་ན། །
དབུས་འདི་ལ་ཡོང་དོན་ང་མེད། །གཅིག་ཡོད་རུང་མཇལ་སའི་ལྷ་མེད”ཅེས་འགྱུར་
ཁུགས་ལྡན་པའི་སྒོ་ནས་བླངས་པ་ལ། སྒྱུག་པོའི་ཡིད་ལ་གཡོ་སྐྱོམ་ཆེན་པོ་བཏང་
སོང་བ་འདྲ། མཆི་མ་ཤམ་ཤམ་གཏོང་བཞིན”དངོས་གནས་སྙན་པོ་འདུག དངོས་
གནས་སྙན་པོ་འདུག ད་ནི་ངའི《གནའ་རྒྱའི་ཚེ་ལོ》རྒྱུན་འཛིན་བྱེད་མཁན་ཞིག་
ཡོད་འདུག་པས། ངའི་ཚེ་འདིའི་བསམ་དོན་འགྲུབ་སོང་”ཞེས་སྨྲས་རྗེས། མཆོད་ཁྲིའི་
འཐེན་སྒམ་གོང་མ་ལས་གོས་སེར་པོས་གཅུད་པའི་དཔེ་ཆ་སྣ་ཐུང་སྲབ་ཅིང་ཚི་
དྲེག་ཆགས་ཡོད་པ་དེ་བླངས་ནས”ད་ལྟ་ང་ནི་རྒ་བའི་ཁུར་གྱིས་ནོན་པས། ཕྱོགས་
ཡར་མར་དུ་གདན་འདྲེན་ཞུ་མཁན་མང་ནའང་། ལོ་འགའ་རེ་སོང་ཚེ་སྔོན་ཆད་



ལྟར་ཡར་རྒྱུག་མར་རྒྱུག་བྱེད་དཀའ་རྒྱུ་རེད། དེ་བས་ངའི་ཕ་མེས་ཡང་མེས་ནས་
བརྒྱུད་འོངས་པའི་དཔེ་ཆ་འདི་དེ་རིང་ནས་བཟུང་ཁྱོད་ལ་བརྒྱུད་དུ་བཅུག་པ་
ཡིན་པས། ཐོག་མར་བློར་ཤར་ཤར་དུ་ཐོན་པ་ཞིག་ཟུངས་དང༌། འདོན་རྟ་དབྱངས་
གསུམ་རིམ་གྱིས་བསླབ་པར་བྱ་ཟེར། སྐད་ཆ་དེ་ནི་རྣམ་རྒྱལ་ལ་མཚོན་ན་རྨ་བྱས་
འབྲུག་སྒྲ་ཐོས་པ་ཇི་བཞིན་ཡིད་ལ་དགའ་བདེའི་མངལ་ཁུར་ཅི་ཡང་འཛིན་པས།
དེ་སྔོན་འཕུད་དཀའ་བའི་ཉི་མ་དེ་ད་ནི་ནུབ་རིའི་ཕང་བར་ནམ་ཞིག་ལ་ཡལ་
བའང་མི་ཤེས་པའི་ཚུལ་དུ་གྱུར། །
དེ་ལྟར་ཨ་ཁུ་རྣམ་རྒྱལ་ནི་སྡོམ་ཁྲིམས་ཡོད་པའི་གྲྭ་པ་ཞིག་ནས་སྐྱ་སར་
བབས་པ་དང་། མི་སྐྱ་ལས་རྒྱུ་མེད་པ་ཞིག་ནས《གནའ་རྒྱའི་ཚེ་ལོ》བཤད་ཤེས་པའི་
དམངས་ཁྲོད་སྒྱུ་རྩལ་པ་ཆུང་ཆུང་ཞིག་ཏུ་གྱུར། དང་ཐོག་ཡོན་བདག་ཆེ་གེ་མོ་ཁོའི་
སྒྱུག་པོ་ལེན་དུ་ཡོང་དུས་སྔོན་ཆད་དང་འདྲ་བར་རྟ་དྲེལ་གང་རུང་ཞིག་ལ་ཞོན་
གང་རུང་ཞིག་ཁྲིད་ནས་ཡོང་ངེས་མོད། ཕྱིས་སུ་ཁོའི་སྒྱུག་པོ་ལེན་དུ་ཡོང་དུས་རྟ་
དྲེལ་སྒ་སྟོང་གཉིས་རེ་ཁྲིད་ཡོང་ངེས་ཏེ། དེ་ལས་གཅིག་ནི་ཁོའི་སྒྱུག་པོ་དང་ཅིག་
ཤོས་ནི་ཨ་ཁུ་རྣམ་རྒྱལ་གྱི་ཡིན་པ་ནི་སྨོས་མེད་རེད། ཕྱིར་བསླེབས་དུས་བསྐྱལ་ཡོང་
བའི་ཟོག་ལུག་གི་གྲངས་ཀའང་སྔོན་ཆད་ལས་ཇེ་མང་དུ་འགྲོ་བཞིན་པ་ནི་མིག་
མཐོང་ལག་ཟིན་དུ་གྱུར། ལན་རེར་ཁོའི་སྒྱུག་པོར་ཆམ་ནད་འདྲ་བྱུང་ཚེ། ཨ་ཁུ་རྣམ་
རྒྱལ་གཅིག་པུ་སོང་བ་དང་།《གནའ་རྒྱའི་ཚེ་ལོ》བཤད་པའི་སྒྱུ་རྩལ་ཡང་ཇེ་མཐོ་
ནས་ཇེ་མཐོར་ཕྱིན་པར་མ་ཟད། སྐད་ངག་དང་སྨྲ་བརྗོད་ཡང་ཁོའི་སྒྱུག་པོ་ལས་
ལྷག་པ་བྱུང་བར་བརྟེན། ཁོའི་སྙན་གྲགས་ཀྱང་མཐའ་འཁོར་གྱི་རུ་སྡེ་ཡོངས་ལ་ཁྱབ།



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ། ，
དུས་ཡུན་རིང་པོ་མ་འགོར་པར་ཨ་ཁུ་རྣམ་རྒྱལ་གྱི་སྒྱུག་པོར་ཁྲག་ཤེད་མཐོ་
བའི་ནད་བྱུང་སྟེ་གློ་བུར་འདས་པ་དང་། སྒྱུག་མོ་ཡང་ཁྱོ་ག་མེད་པའི་མྱ་ངན་གྱིས་
མནར་བའམ་ནད་ཀྱིས་གདུང་བ་གང་ཡིན་མི་ཤེས་མོད། ཟས་ཀྱི་ཡི་ག་རིམ་བཞིན་
འགགས་ནས་ལོ་ངོ་མ་ཐུབ་པར་ཕྱི་མའི་འཕྲང་རིང་འགྲིམས་པས། ཁྱིམ་ཚང་དེའི་
ཁག་ཁུར་ཡོད་ཚད་ཨ་ཁུ་རྣམ་རྒྱལ་གྱི་ཕྲག་ཏུ་བབས། ཨ་ཁུ་རྣམ་རྒྱལ་བཟའ་མི་
གཉིས་ཀས་ཐུབ་ཚོད་ནུས་ཚོད་ཀྱིས་འདས་མཆོད་གང་འཚམ་རེ་བསྒྲུབས་རྗེས།
རྒན་རྒོན་གཉིས་ཀྱི་འཚོ་བ་རོལ་སྟངས་དེ་ཉག་མ་ཙམ་ཡང་མ་བསྒྱུར་པར། སྒོ་ཟོག་
སུམ་ཅུ་ལྷག་ཡོད་པ་འཚོ་སྐྱོང་བྱེད་པ་དང༌།《གནའ་རྒྱའི་ཚེ་ལོ》འཆད་བཞིན་ལོ་
ཟླའི་ཕྲེང་བ་རིམ་གྱིས་བསྐྱལ། ཡིན་ནའང་ཁོ་གཉིས་ལ་སེམས་དྲོ་ས་ཞིག་ཡོད་པ་ནི་
བུ་བུ་མོ་གཉིས་ལ་བལྟ་ས་ཡོད་པ་དེ་རེད། །
སྲིད་པ་རྒན་པོའི་ཁ་དཔེར་ཡང་འཇིག་རྟེན་སྐྱིད་དུས་སྡུག་དུས་དང་། ས་གཞི་སྐྱ་
དུས་སྔོ་དུས་ཟེར་བ་ལྟར། ཨ་ཁུ་རྣམ་རྒྱལ་བཟའ་མི་བཞི་པོའི་ཟས་རང་གྲུབ་དང་གོས་
རང་གྲུབ་ཀྱི་འཚོ་བ་དེ་ལའང་རང་བྱུང་གནོད་འཚེ་ཆེན་པོའི་ཕོག་ཐུག་ཁྲོད་དུ་
བར་ཆད་ཆེན་པོ་བྱུང་སྟེ་སྤྲང་པོར་འབུད་ལ་ཉེ་བའི་སྐབས་ཀྱང་བྱུང་མྱོང་། དེ་ནི་
ཆོས་ལུགས་དད་མོས་རང་དབང་གི་སྲིད་ཇུས་ལག་བསྟར་བྱས་ནས་ཅང་མ་འགོར་
བའི་དགུན་ཁ་སྟེ། ནག་ཆུ་རྩྭ་ཐང་དུ་ལོ་རྒྱུས་སྟེང་བྱུང་མ་མྱོང་བའི་ཁངས་འཁྱགས་
ཆེན་པོ་ཞིག་ལྷུང་བར་བརྟེན། འབྲོག་པ་མང་ཚོགས་སྐོར་ཞིག་གི་དཔལ་འབྱོར་ལ་
ཚད་མི་འདྲ་བའི་གནོད་སྐྱོན་ཐེབས་པ་དང་། ཨ་ཁུ་རྣམ་རྒྱལ་ཚང་གི་ཡོང་སྒོ་ཡང་
གློ་བུར་ཇེ་ཉུང་ལ་སོང་། མར་ཆུར་རྩམ་པ་གསུམ་སྟེར་མཁན་ཡོད་པ་ལས་ཟོག་
13



ལུག་ཅིག་གི་གྲིབ་མའང་མཐོང་རྒྱུ་མེད་པར་གྱུར། དེ་བས། ཨ་ཁུ་རྣམ་རྒྱལ་གྱི་ཡིད་
ལ་ཨ་ཁུ་དང་འབྲལ་ཁའི་ཁ་ཆེམས་ཏེ། ཆོས་ལུགས་སླར་གསོ་མ་བྱས་བར་དུ་ཕ་
ཡུལ་ལ་གཏན་ནས་ཡོང་མི་ཉན་ཟེར་བ་དེ་དྲན་པ་དང༌། ལྷག་པར་ལོ་དེའི་ནང་ཨ་
མདོའི་མཇལ་པ་མང་པོ་ཁོ་ཚོའི་ས་དེ་བརྒྱུད་ནས་ལྷ་སའི་ཕྱོགས་སུ་མཆོད་མཇལ་
ལ་འགྲོ་བ་དངོས་སུ་མཐོང་རྒྱུ་ཡོད་པ་སོགས་ལ་གཞིགས་ཏེ། བཟའ་ཟླར་གྲོས་བྱས་
ཏེ་ཁྱིམ་དེའི་ཆེ་བ་མགོ་སྦྲ་ནས་ཆུང་བ་དཀར་ཡོལ་ཐུར་མ་ཡན་ཆད་གཡུ་བྱིར་དང་
ཤོག་སྒོར་གང་རུང་ལ་བརྗེས་ཚར་བ་དང་མཉམ་དུ།《གནའ་རྒྱའི་ཚེ་ལོ》འཆད་
ཞོར་དང་བྲོ་སློང་ཞོར་དུ་རང་གི་ལྟེ་ཁྲག་འཕོ་སའི་རྣམ་རྒྱལ་སྡེ་བར་དམིགས་ཏེ་
ཡོང་། །
རྣམ་རྒྱལ་སྡེ་བའི་མི་ཕལ་ཆེ་བ་ནི་ཨ་ཁུ་རྣམ་རྒྱལ་གྱི་ཕ་རྣམ་རྒྱལ་བཀྲ་ཤིས་
ཀྱི་མངའ་འབངས་ཡིན་པས། ཨ་ཁུ་རྣམ་རྒྱལ་བཟའ་མི་འཁོར་དང་བཅས་པ་ཕྱིར་
ཕ་ཡུལ་དུ་ལོག་བཞིན་པ་ཐོས་འཕྲལ། བླ་ཆེན་ཞིག་ལ་མཇལ་དུ་འགྲོ་བ་ལྟར་རྒད་
པོ་སྐོར་ཞིག་གིས་རྣམ་རྒྱལ་སྡེ་བའི་སྡེ་སྨད་ཀྱི་གྲོག་རོང་ཁར་ཇ་ཐབ་བཟུང་ནས་
བསུ་མ་བྱས་པ་དང་། སྡེ་བའི་རྒད་མོ་བསམ་ཤེས་སྐོར་ཞིག་གིས་གསར་བུ་གསར་
མོ་རྣམས་ཁྲིད་དེ་ཁོ་ཚང་གི་གཞིས་ཀ་རྙིང་པར་གད་བདར(རིག་གསར་སྐབས་སུ་
གཞིས་ཀ་དེ་སྡེ་བའི་འབྲུ་མཛོད་ཁང་དུ་བསྒྱུར)སོགས་བྱས་ཏེ། ཁོ་ཚོའི་སེམས་ཁོང་
གི་དཔོན་པོ་ཕ་ཡུལ་དུ་བསླེབས་མ་ཐག་འཚོ་བ་རོལ་རྐྱང་བྱས། །
དེ་ལྟར་ཨ་ཁུ་རྣམ་རྒྱལ་བཟའ་མི་འཁོར་དང་བཅས་པས་དཀའ་ལས་ཅི་ཡང་
མྱོང་མ་དགོས་པར་ཕ་མེས་ཡང་མེས་ནས་བརྒྱུད་པའི་གཞིས་ཀར་བདག་པོ་རྒྱག་



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ། མི་ལ་ལས་
ཐུབ་པར་མ་ཟད། སྲིད་གཞུང་གིས་ཞིང་སྐལ་དང་ཟོག་སྐལ་སོགས་ཀྱང་སྔར་གྱི་མ་
རྩ་དང་ད་ལྟའི་མི་གྲངས་ཟུང་དུ་བསྡེབས་ནས་བགོས་པས། ཁོ་ཚང་ལ་ཞིང་སྐལ་
དང་ཟོག་སྐལ་ཐོབ་འདྲ་ཞིག་དུད་ཚང་གཞན་པ་སུ་ལའང་ཐོབ་མེད། ལྷག་པར་ཨ་
ཁུ་རྣམ་རྒྱལ་གྱིས་ཁོའི་ལྷན་སྐྱེས་ཀྱི་སྐད་ངག་བདེ་མོ་དེར་བརྟེན་ནས་ཐོག་མར་སྡེ་
བའི་ནང་དུ《གནའ་རྒྱའི་ཚེ་ལོ》བཤད་པ་ན། སྡེ་མི་ཐམས་ཅད་མིག་མཆི་མ་ཤ་ལེར་
བཏང་། འཕྲིན་གསར་དེ་མི་གཅིག་ནས་བཅུ་དང་བཅུ་ནས་བརྒྱ་ལ་བརྒྱུད་དེ་ཉེ་
འཁོར་གྱི་སྡེ་བ་ཡོངས་སུ་རླུང་ལྟར་ཁྱབ་པས། དེ་སྔོན་ཁོ་མག་པར་བསྡད་སའི་ས་ཆ་
དེ་དང་འདྲ་བར་རྟ་དྲེལ་གང་རུང་ལས་གཅིག་ལ་བཞོན་ཅིང་གཞན་ཞིག་ཁྲིད་ནས་
གདན་ཞུ་རུ་ཡོང་མཁན་ཇེ་མང་དུ་སོང་བས། ཁོ་ཚང་གི་ཟས་རང་གྲུབ་དང་གོས་
རང་གྲུབ་ཀྱི་འཚོ་བ་དེ་ས་འདི་གར་ཡང་བསྐྱར་མགོ་འབུས་ཤིང་ཡལ་ག་རྒྱས་པར་
གྱུར། .....
དགོང་མོ་དེར། ཨ་ཁུ་རྣམ་རྒྱལ་དང་ངེད་གཉིས་ཀྱིས་ནམ་གུང་བར་དུ་ཁ་
བརྡ་བྱས་པས། ད་ནི་ཁོ་ལ་གཉིད་རྒྱུ་ཡོང་བཞིན་པ་འདྲ། གླལ་མོ་ཞིག་བྱས་ཏེ”ད་
ནི་འུ་གཉིས་ཀྱིས་ངལ་གསོ་བར་བྱ། ཁྱོད་ལ་《གནའ་རྒྱའི་ཚེ་ལོ》མྱུར་སྐྱོབ་བྱ་རྩིས་
ཡོད་པ་དེ་ཧ་ཅང་ལེགས། མ་དཔེ་གཅིག་མ་གཏོགས་མེད་པས། ཁྱོད་ལ་ཉིན་གཅིག་
གི་རིང་གཡར་ཡང་མི་ཆོག་རྒྱུ་མི་འདུག”ཅེས་སྨྲ་བཞིན་ཡར་ལངས་པ་དང་། ཡང་
འདང་ཞིག་བརྒྱབ་རྗེས”ཁྱོད་ཀྱིས་ངའི《གནའ་རྒྱའི་ཚེ་ལོ》བཤད་པར་ཉན་འདོད་
ཚེ། གནངས་ཉིན་ཉེ་མཚེས་ཀྱི་སྡེ་བའི་མི་དག་ང་བསུ་རུ་འོང་ངེས་པས། འུ་གཉིས་
མཉམ་དུ་ལམ་ལ་ཆས་ཆོག”ཟེར་བ་ལ། ང་ནི་རང་ཉིད་ད་ལམ་ལ་བཏང་བའི་མི་



དང་འཕངས་པའི་མདའ་ཡིན་ཡང་བསམ་དོན་ལྷུན་གྱིས་གྲུབ་སོང་སྙམ་སྟེ། ཁ་
ནསཨ་ཁུས་གཟིགས་སྐྱོང་གནང་བར་བཀའ་དྲིན་ཞུ་ཞེས་ཡང་ཡང་ཟློ་དགོས་བྱུང་།།
ཕྱི་ཉིན། ངས་ཨ་ཁུ་རྣམ་རྒྱལ་གྱིས་མཆོད་ཁྲིའི་མདུན་ཟུར་ཞིག་ཏུ་ཉར་འདུག་
པའི་དཔེ་ཆ་སྣ་ཐུང་གོས་སེར་པོས་གཅུད་པ་དེ་ལས《གནའ་རྒྱའི་ཚེ་ལོ》གསལ་ཞིང་
གྲ་དག་པ་ཞིག་བུ་ཡིག་ཏུ་བཅད་ཚར་དུས་ཉི་མའང་ཕྱི་དྲོ་འཁོར་ལ་ཉེ་ཞིང་། ཁམས་
གཡེང་དུ་སྒོར་བུད་དུས། ཉེ་མཚེས་སྡེ་བའི་སྐྱ་མི་རྟ་འཁྲིད་ཅིག་ཨ་ཁུ་རྣམ་རྒྱལ་
བསུ་བར་བསླེབས། ཁོ་ནི་སྡེ་བ་དེའི་རྒན་དར་གཞོན་གསུམ་ཡོངས་ཀྱིས་མངགས་
པ་སྟེ། ཁོ་ཚོའི་རེ་བ་ནི་ཨ་ཁུ་རྣམ་རྒྱལ་དོ་དགོང་ངེས་པར་ཁོ་ཚོའི་སྡེ་བར་ཕེབས་
བཞུགས་བྱུང་ཐོག སང་ཉིན་སྡེ་མི་རྣམས་ལ《གནའ་རྒྱའི་ཚེ་ལོ》བཤད་པའི་འདུན་
པ་ཆེ་ཟེར་བས། ང་ཚོ་ཕྱི་དྲོ་དེར་ལམ་ལ་ཆས་དགོས་བྱུང་། ཉི་མ་གསར་པ་ཞིག་
ཡང་བསྐྱར་ཉེ་མཚེས་སྡེ་བའི་གོང་གི་རི་ཁེར་སྐྱེས་དེའི་རྩེ་ནས་སེར་ཀྱི་ལིར་བུད་པ་
དང་བསྟུན་ནས། དབེན་ཞིང་འཇགས་པའི་སྡེ་བའི་སྲང་བར་དག་ཀྱང་ཟང་ཟིང་
ལང་ལོང་དུ་གྱུར། ཉི་མ་ཐག་ཚད་གཉིས་ལ་བསླེབས་པའི་སྐབས་ཉིད་དུ། མ་ཎི་
ཁང་གི་ཁྱམས་སུ་རྒན་གཞོན་མང་པོ་ཞིག་སྟར་ལ་བསྒྲིགས་ཏེ་བསྡད་ཡོད་པར་མ་
ཟད། ཁོ་ཚོའི་མདུན་ངོས་ཀྱི་གོམ་པ་ལྔ་དྲུག་གི་མཚམས་སུ་ཁྲི་མཐོ་དམའ་རན་པ་
ཞིག་ཀྱང་བརྒྱབ་འདུག ཅང་མ་འགོར་པར་ལས་སྣ་འགས་ཨ་ཁུ་རྣམ་རྒྱལ་གཡས་
སྐྱོར་གཡོན་སྐྱོར་བྱས་ནས་ཚུར་ཕེབས་ཏེ་བཞུགས་ཁྲི་བརྟན་མོ་དེའི་སྟེང་དུ་བདེ་
བར་བཞུགས་སུ་བཅུག་རྗེས། དབང་ཐང་ཅན་ཞིག་ལོས་ཡིན་སྙམ་པའི་རྒད་པོ་ཞིག་
མདུན་དུ་བུད་ནས”དེ་རིང་ངེད་ཅག་གིས་ཨ་ཁུ་རྣམ་རྒྱལ་རེབ་གསུམ་པར་སྤྱན་



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ། །
འདྲེན་ཐུབ་པ་ནི་ང་ཚོ་བསོད་ནམས་བཟང་བའི་རྟགས་རེད། ཉན་ཤེས་ན་འདི་
ལས་ལྷག་པའི་ཆོས་མེད་པས། ཀུན་གྱིས་སེམས་ལ་བཟུང་སྟེ་སྒོམ་ན་ལེགས། གཞུག་
ཏུ་བསྡད་ཡོད་པའི་གཞོན་གྲས་རྣམས་ཀྱིས་འུར་མ་རྒྱག”ཅེས་སྨྲས་པ་དང་། མདུན་
དུ་སོང་ནས་ཨ་ཁུ་རྣམ་རྒྱལ་གྱི་རྣ་སྒོར་གཏད་དེ་ཤབ་ཤུབ་འགའ་བཤད་རྗེས། ལས་
སྣ་གཞན་དག་དང་མཉམ་དུ་གྲལ་སྔོན་མར་སོང་ནས་བདེ་བར་བསྡད་བྱུང་།
ཨ་ཁུ་རྣམ་རྒྱལ་གྱིས་དེ་རིང་སྟོད་གོས་སེར་པོ་གསེར་གྱི་མདངས་འཛིན་པ་
ཞིག་གོན་ཡོད་པར་མ་ཟད། ལག་ལ་ཕྲེང་བ་ཐོགས་ཤིང་གདོང་ལ་ཤེལ་མིག་ནག་པོ་
ཞིག་བཏགས་འདུག་པས། དངོས་གནས་མི་སྐུ་བསོད་ཅན་ཞིག་གི་ཚུགས་ཀ་མངོན་
འདུག ཁོས་འདུག་སྟངས་ཇེ་བདེ་དང་གྲེ་བ་བསལ་ཙམ་བྱས་རྗེས《གནའ་རྒྱའི་ཚེ་ལོ》
བཤད་མགོ་བརྩམས་བྱུང༌། །
“གནའ་དང་པོ་ཞིག་ལ་གནའ་རྒྱའི་ཚེ་ལོ་ཟེར་བའི་མི་ཞིག་ཡོད་པར། ཁོའི་
ཚེ་སྟོད་རྒྱུ་ནོར་ལོངས་སྤྱོད་རྟ་ནོར་ལུག་གསུམ་དབྱར་ཟླ་གསུམ་གྱི་མེ་ཏོག་ལྟར་
འཛོམས་ཤིང༌། ཚེ་སྨད་ཁོའི་ཕྱི་ནང་ཀུན་གྱི་ནོར་ཐམས་ཅད་མེ་ཏོག་སད་ཀྱིས་
བཅོམ་པ་ལྟར་ཚར་སོང་། དེ་ནས་ཁོས་རྒྱུ་ནོར་འདི་མི་རྟག་པ་ཞིག་ཡིན་པ་གསལ་
པོར་ཤེས་པས། འཇིག་རྟེན་ཁམས་ཀྱི་སྐྱེས་ཕོ་མོ་རྒན་གཞོན་ཀུན་ལ་ཁ་ཏ་བསླབ་བྱ་
གཏོང་བའི་ཁ་ཆེམས་འདི་ལྟར་བཞག །
“ཚུར་ལ་གསོན་དང་འཇིག་རྟེན་འཁོར་བའི་མི།།
རྣ་བ་གཞན་ལ་མ་གཡེང་བདག་ལ་གསོན།།
ང་རྒད་པོ་གནའ་རྒྱའི་ཚེ་ལོ་ཡིས།།



བློ་མང༌དོན་གྲུ་
ས་བསྐལ་པ་ཆགས་ཚུལ་མི་ཤེས་རུང༌།།
ང་འཇིག་རྟེན་རྒད་པོ་བསམ་ཤེས་ཡིན།།
ངས་འཇིག་རྟེན་འཁོར་བའི་སྐྱེས་རབས་བཤད།།
སྙན་ཞིང་སྐྱོ་ཤས་ཀྱི་གདངས་འདྲེས་པའི་ངག་གི་འགྱུར་ཁུགས་དང༌། སྔོན་
རྗེས་ཡང་གསུམ་གྱི་སྒྲ་གསལ་པོར་ཐོན་པའི་སྨྲ་བརྗོད། ད་དུང་བྱུང་རིམ་གྱི་འགྲོས་
དང་བསྟུན་ནས་ཕྱག་རྒྱ་སྣ་ཚོགས་བྱེད་པར་མ་ཟད། བཅོས་མ་མིན་པའི་མཆི་མའི་
དོ་ཤལ་མཁུར་ཚོས་ཀྱི་རྒྱན་དུ་སྟར་བ་བཅས་ཀྱིས། རྒྱུ་ནོར་གྱི་ཆེད་དུ་རང་སྲོག་བློས་
གཏོང་བར་ཡ་མི་ང་བའི་སྐྱེ་བོ་འདྲ་ཡོད་ཀྱང་རྒྱུ་ནོར་ལ་ཡི་ག་འཆུ་བར་བྱེད་པ་
དང༌། འཇིག་རྟེན་འཁོར་བ་སྐྱིད་ཀྱི་གཞི་མ་ཡིན་པར་སེམས་པའི་མི་ག་འདྲ་ཞིག་
ཡིན་ཀྱང་འཁོར་བའི་ཟང་ཟིང་ནི་མཆིལ་མའི་ཐལ་བ་བཞིན་དུ་འདོར་བར་བྱེད་
པས། ངེས་འབྱུང་དང་སྙིང་རྗེ་ཡི་སེམས་འགྱུ་གཉིས་ནི་འགྲན་པ་བཞིན་དུ་འཕེལ་
བར་བྱེད་ལ། ཉིན་ཕྱེད་ཙམ་གྱི་དུས་ཡུན་ནི་ཇི་ལྟར་འདས་པའང་ཚོར་མ་བྱུང༌། ....
ཕྱིས་སུ། དགེ་རྒན་གྱིས་ངས་འཚོལ་སྡུད་བྱས་པའི《གནའ་རྒྱའི་ཚེ་ལོ》ལ་བལྟས་
ཚར་རྗེས། སྐར་མ་59.9ལས་བྱིན་མེད་མོད། ངས་རྫོགས་སོ་ཞེས་བྲིས་པའི་ཞོལ་
དུ་སྙུག་གུ་དམར་པོས”ངག་སྒྲུང་འདི་ཚིག་གི་སྡེབ་ལེགས་ཤིང་བྱུང་རིམ་གསལ་
ནའང་། མི་ལ་ཡར་སྐུལ་གྱི་ནུས་པ་སྟེར་མི་ཐུབ་པས། མྱུར་སྐྱོབ་ཀྱི་དགོས་པ་ཤིན་
ཏུ་ཆུང”ཞེས་བྲིས་འདུག དེའི་དུས་ང་ནི་དགེ་རྒན་གྱི་བསམ་འཆར་དེར་ཡེ་ནས་མ་
འཐད་པས། ཞོལ་དུ་འདྲི་རྟགས་ཆེན་པོ་ཞིག་བརྒྱབ་རྗེས་ཨ་ཁུ་རྣམ་རྒྱལ་གྱིས་ཁོའི་
དཔེ་དེབ་ཉར་ཚགས་བྱས་པ་ཇི་བཞིན་རང་གི་འབྲི་དེབ་ཀྱང་ཉར་ཚགས་དམ་པོ་



ས་
ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ།
བྱས་ནས་དཔེ་སྒམ་དུ་བཅུག་པ་ཡིན།
གཉིས་པ།
1986ལོར་ང་མཚོ་སྔོན་མི་རིགས་སློབ་གླིང་དུ་ཞུགས་ནས་ཅང་མ་འགོར་པའི་
ཉིན་ཞིག་གི་ཕྱི་དྲོ། ཕ་ཡུལ་རྐང་ཚའི་ཕྱོགས་ཀྱི་ཡིན་པའི་སློབ་གྲོགས་རྟ་བྷོས་གྲྭ་པ་
ཞིག་ཁྲིད་དེ་དཔེ་མཛོད་ཁང་དུ་ང་འཚོལ་དུ་བསླེབས་བྱུང༌། གྲྭ་པ་དེ་ནི་ང་རྣམ་
རྒྱལ་སྡེ་བར《གནའ་རྒྱའི་ཚེ་ལོ》འཚོལ་སྡུད་བྱེད་དུ་འགྲོ་སའི་ལམ་དུ་རྣམ་རྒྱལ་
དགོན་གྱི་གྲྭ་པ་ཞིག་ལ་ཕྲད་པ་དེ་ཡིན་ཞིང་། ཁོའི་མིང་ལ་རིག་ལྡན་ཟེར། རིད་པ་
འཕུར་ལ་ཁད་ཅིག་ཡིན་པ་སོགས་གོང་དུ་གླེངས་ཟིན་པས་ཀློག་མཁན་དག་གི་
སེམས་ན་ཅི་ལ་མི་གསལ། ད་ལྟ་ཡོད་ཚད་སྔོན་ཆད་དང་འདྲ་ནའང་། མི་འདྲ་ས་
ཞིག་ཡོད་པ་ནི་གཟུགས་ཇེ་མཐོར་སོང་ནས་ངས་ཡར་ལ་བལྟ་དགོས་པའི་ཚད་ལ་
བསླེབས་འདུག་པ་དེ་རེད།
ངེད་གསུམ་པོ་མཉམ་དུ་ཉལ་ཁང་དུ་སོང་། ཆུ་ཁོལ་འཐུང་ཞོར་དུ་ཕྱོགས་ཡར་
མར་གྱི་ཁ་བརྡ་མང་ཙམབྱས་པ་བརྒྱུད། ཕ་ཡུལ་ཕྱོགས་ཀྱི་འཕྲིན་གསར་སྣ་ཚོགས་
ཤིག་ཐོས་པས། བདུད་རྩི་ཧུབ་གང་འཐུངས་པ་ལྟར་ཡིད་སེམས་ཧྲིལ་པོ་བདེ་དགས་
སིམ་ནའང་། རྣམ་རྒྱལ་དགོན་གྱི་ཨ་ཁུ་ཚུལ་ཁྲིམས་ལོ་གཅིག་གི་སྔོན་དུ་གཤེགས་
སོང་བ་དང༌། ཨ་ཁུ་རྣམ་རྒྱལ་རྣམ་རྒྱལ་སྡེ་བར་ཕྱིར་ལོག་པ་དེ་ང་ཚོ་ས་ཆར་མཚོན་
ན་འགྲིག་མེད་ཟེར་བ་གཉིས་ནི་ངའི་སེམས་ནས་མཚན་གང་བོར་འདོར་མ་ཐུབ།



བློ་མང་དོན་གྲུབ་
ངས་ཚིག་ཕྱི་མ་དེའི་ནང་དོན་ཅི་ཞིག་ཡིན་ནམ་ཞེས་དྲིས་པ་ལ། རིག་ལྡན་གྱིས་ངའི་
སློབ་གྲོགས་ཚོའི་ངོ་ལ་བལྟས་ཙམ་བྱས་རྗེས། དེ་སང་ཉིན་ངས་ཁྱོད་ལ་ཁ་བརྡ་ཞིབ་
མོ་བྱེད་ཟེར་བས། ངས་ཀྱང་དེ་ནི་མི་མང་འཚོགས་སར་འདྲི་རྒྱུ་ཞིག་མིན་པ་འདྲ་
སྙམ་སྟེ་རང་ཁ་རང་གིས་བཟུང་ནས་ཁ་བརྡ་གཞན་དུ་བསྐོར། །
ཕྱི་ཉིན་ཞོགས་པར། རིག་ལྡན་ངེད་གཉིས་སྔ་མོ་ནས་ལངས་ཏེ་ཁ་ལག་གཙང་
མར་བཀྲུས་རྗེས་སློབ་གྲྭའི་སྒོར་བུད་པ་ན། འདུ་འཛིས་ཁེངས་པའི་ཟི་ལིང་གྲོང་
ཁྱེར་ནི་སྨུག་སྤྲིན་སྲབ་མོ་ཞིག་གི་འོག་ཏུ་འཕག་འཚག་རྒྱག་པ་དང་མཚུངས་ལ།
ཉི་མ་གཞོན་ནུར་ཡང་ཚ་བརྒྱབ་པ་ལྟར་འོད་མདངས་ཉམས་ཏེ་དམར་ཀོར་རེར་
སྣང་། ངེད་གཉིས་ཀྱིས་སྲང་བར་དུ་ཞོགས་ཟས་སྟབས་བདེ་ཞིག་ཟོས་རྗེས། སྤྱི་སྤྱོད་
རླངས་འཁོར་སྔ་ཕྱིར་ལན་གཉིས་བརྗེས་ཏེ་ཐད་ཀར་བྱང་རིའི་དགོན་པར་དམིགས་
ཏེ་སོང་། དེའི་དུས་ནི་སྟོན་གཞུག་ཡིན་པས། རི་ངོས་ཀྱི་སྡོང་བོ་ཡོད་ཚད་ཀྱིས་ལཱ་
བ་ལྗང་སེར་ཞིག་མནབས་འདུག་ལ། ཙོང་ཆུ་སྔོན་མོའི་རྒྱུ་ཕྱོགས་དང་བསྟུན་ནས་
བསེར་བུ་གྲང་མོ་ཞིག་ཀྱང་བར་མེད་དུ་ལྡང་འོངས་པས། མིའི་སེམས་སུ་ད་ལྟ་
དབྱར་ཕ་མ་འདྲ་བོ་འཇབ་ནས་སོང་ཞིང་། དགུན་དགྲ་ཟླ་འདྲ་བ་ལྡིང་ནས་ཡོང་
བཞིན་པའི་བརྡ་སྟོན་པ་དང་ཀུན་ནས་མཚུངས། ངེད་གཉིས་ཀྱིས་ཕྱོགས་ཀྱི་མཛེས་
ལྗོངས་ལ་ལྟ་ཞོར་དང་དྲན་རྟེན་དང་ཚོང་རྫས་ཉུང་ངུ་རེ་ཉོ་ཞོར་བྱས་ཏེ་རི་རྩེར་
བསླེབས་དུས་དྲོས་ཇ་ལོན་འདུག་པས། ལུས་ཀྱི་ངལ་དུབ་སོས་ཆེད་ར་སྐོར་ཆུང་ངུ་
ཞིག་གི་ནང་རོལ་ན་ཇ་ཁང་ཞིག་ཡོད་པའི་ནང་དུ་སོང་། ཉིན་དེར་ར་སྐོར་དེའི་
ནང་དུ་ཇ་འཐུང་མཁན་མང་པོ་མེད་པས། ངེད་གཉིས་ཀྱིས་ལོགས་ཤིག་ཏུ་མདུན་



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ།
ཅོག་གྲུ་བཞི་མ་ཞིག་གི་མཐའ་ན་འདུག་སྟེགས་ནར་མོ་ངོས་སུ་རས་སྲ་མོ་བཏིང་
ཡོད་པ་འགའ་འདུག་པ་དེ་བདམས་ཏེ། ཉི་དགའ་མེ་ཏོག་གི་འབྲས་བུ་སོགས་
བཟའ་བྱའི་རིགས་འགའ་དང་ཇ་དཀར་ཡོལ་དོ་བཅས་བླངས་ཏེ། མདང་དགོང་གི་
ཁ་བརྡའི་འཕྲོ་མ་མུ་མཐུད་དུ་བསྐྱངས། །
“ཁྱོད་ཀྱིས་མདང་དགོང་ཨ་ཁུ་རྣམ་རྒྱལ་སྡེ་བའི་ནང་དུ་ཕྱིར་ལོག་པ་དེ་ང་ཚོ་
ས་ཆར་མཚོན་ན་འགྲིག་མེད་ཟེར་བ་དེའི་ནང་དོན་ཅི་ཡིན།”
ངེད་གཉིས་སོ་སོར་འདུག་སྟེགས་བདེ་མོ་དེའི་སྟེང་བདེ་བར་བསྡད་དེ། ཇ་
འཐུངས་ནས་ཡུད་ཙམ་འགོར་རྗེས་ངས་ཐད་ཀར་ཁོ་ལ་གཟབ་ནན་གྱི་སྒོ་ནས་དྲིས།
“འོ་དེ་ཨེ” ཁོས་དེ་ལྟར་ལབ་བཞིན་འདུག་སྟེགས་ལ་ཁེན་ཏེ་བསྡད་ཡོད་པ་
ལས་ཡར་དྲང་མོར་བསྡད་རྗེས། ཇ་ཧུབ་གང་འཐུངས་ནས་ངས་ཨ་ཁུ་རྣམ་རྒྱལ་མ་
རིག་པར་ལོ་འགའ་འགོར་པའི་ནང་གི་ཁོ་དང་འབྲེལ་ཡོད་ཀྱི་དོན་ཆེན་རེ་གཉིས་
ཞིབ་ཏུ་སྨྲས་བྱུང་། །
“ཁྱོད་ཀྱིས་ཤེས་གསལ་ལྟར། རྣམ་རྒྱལ་སྡེ་བ་ནི་རོང་མ་འབྲོག་གི་ས་ཆ་ཞིག་
ཡིན་པས། ས་བབ་མཐོ་བར་བརྟེན་ཞིང་ལས་ལས་ཕྱུགས་ལས་གཙོ་བ་ནི་ས་འདིའི་
སྐྱ་སེར་ཕོ་མོ་ཀུན་གྱིས་མི་ཤེས་པ་ག་ལ་སྲིད། ཨ་ཁུ་རྣམ་རྒྱལ་རྣམ་རྒྱལ་སྡེ་བར་
ཕྱིར་བསླེབས་པ་དང༌། སྒོས་སུ་ཁོས་རྣམ་རྒྱལ་སྡེ་བར《གནའ་རྒྱའི་ཚེ་ལོ》བཤད་
པའི་གྲངས་ཀ་ཇེ་མང་དུ་སོང་བ་དང་བསྟུན་ནས། རྣམ་རྒྱལ་སྡེ་བའི་ཕྱུགས་ཟོག་
གི་གྲངས་ཀའང་ལོ་རེ་ལས་ལོ་རེར་ཇེ་ཉུང་དུ་འགྲོ་བཞིན་འདུག ངེད་ཚང་ལ་
མཚོན་ན་དེ་སྔོན་རྣམ་རྒྱལ་སྡེ་བའི་ནང་གི་ཆེས་ཕྱུག་པོའི་སྐོར་ཡིན་ཏེ། ནོར་ལུག་



གཉིས་ཀ་བགྲངས་ཚེ་བརྒྱ་ཕྲག་གཉིས་ལ་འབུད་མོད། ད་ལྟ་བརྒྱ་ཕྲག་གཅིག་
བརྒལ་པ་ཙམ་ལས་མི་འདུག དེའི་རྒྱུ་རྐྱེན་གཙོ་བོ་ནི་ཨ་ཁུ་རྣམ་རྒྱལ་གྱི《གནའ་རྒྱའི་
ཚེ་ལོ》ལ་ཉན་ཐེངས་མང་བས་ལན་པ་སྟེ། རྣམ་རྒྱལ་སྡེ་བའི་སྲང་བར་དུ་རྩེད་མོར་
གཡེང་བའི་བྱིས་པ་སྣབས་ལུག་དག་གིས་ཀྱང་རྒྱུ་མི་རྟག་རྩྭ་མགོའི་ཟིལ་བ་འདྲ་
ཞེས《གནའ་རྒྱའི་ཚེ་ལོ》དབྱངས་ལ་བཀུག་ནས་ལེན་ཅི་ཐུབ་བྱེད་པ་རེད། དུས་ཀྱི་
འགྲོས་དང་བསྟུན་ནས་ཁོ་ཚོ་ལ་དངོས་གནས་འདུ་ཤེས་འཛིན་སྟངས་དེ་འདྲ་ཞིག་
ཆགས་འདུག་སྟེ། བདག་ཡུལ་དུ་འགྲོ་ཐེངས་རེར་ཕ་མ་གཉིས་དང་ཕུ་བོ་སོགས་ལ་
དཔལ་འབྱོར་གྱི་ཆ་རྐྱེན་ནི་ཡོད་ཚད་ཀྱི་རྨང་གཞི་ཡིན་པས་ངེས་པར་དམ་འཛིན་
བྱ་དགོས་ཚུལ་ལབ་ནའང་། ཁོ་ཚོས་དེ་ལ་ཡིད་རྟོན་ཅི་ཡོད་དེ། ཨ་ཁུ་རྣམ་རྒྱལ་
གྱིས་རྒྱུན་དུ་བཤད་པའི་གནའ་རྒྱའི་ཚེ་ལོའི་ལས་དབང་ལ་ལྟོས་དང་ཞེས་གདུང་
སེམས་དང་བཅས་བཤད་པར་མ་ཟད། རྣམ་རྒྱལ་སྡེ་བའི་སྔོན་ཆད་ཅུང་ཕྱུག་པོ་
ཡིན་པ་སྐོར་ཞིག་ད་ལྟ་དབུལ་པོར་གྱུར་ཡོད་པ་རྣམས་དཔེར་དྲངས་ནས་རེ་རེ་
བཞིན་བགྲངས་བྱུང་ལ། ད་དུང་ང་ལ་ཁྱོད་ནི་བསྟན་པའི་སྒོར་ཞུགས་ཏེ་སྟོན་པའི་
ན་བཟའ་གྱོན་མཁན་ཞིག་ཡིན་ཙ་ན། མི་རྟག་པའི་རྒྱུ་ནོར་ལ་སྲེད་པ་དང་ཆགས་
པ་ཡོད་མི་འོས་ཞེས་སློབ་གསོ་བཏང་བྱུང་བས། ངེད་ཚང་དུའང་གཟུགས་མེད་ཀྱི་
འགལ་བ་ཞིག་བྱུང་བ་ཡུན་གྱིས་ཇེ་ཆེར་སོང་སྟེ། ང་ཡུལ་ལ་འགྲོ་འདོད་མེད་པའི་
ཚད་ལ་ལྷུང་།”
མཚམས་འདིར་བསླེབས་ཚེ་རིག་ལྡན་གྱིས་ཡང་བསྐྱར་ཇ་ཧུབ་གང་འཐུངས་
རྗེས། མུ་མཐུད་དུ་ཆུ་བཞུར་བཞུར་བྱས་ནས་བཤད་བྱུང་།



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ། ལ་རྩེ
“གཞེས་ནིང་ལོའི་དབྱར་ཁར། རྣམ་རྒྱལ་སྡེ་བའི་སྡེ་དཔོན་གནམ་གོ་གནག་
ཕྱུགས་འགའ་འཚོལ་དུ་སོང་ནས་ཕྱིར་ཡོང་ཁར་ངའི་གྲྭ་ཤག་ཏུ་ལན་གཅིག་
བསླེབས་པས། ངས་དྲོས་ཇ་སྐོལ་བའི་དུས་སྐབས་དང་བསྟུན་ནས་རྣམ་རྒྱལ་སྡེ་བ་
ལོ་རེ་ལས་ལོ་རེར་ཇེ་སྡུག་ཏུ་འགྲོ་བཞིན་པ་ལགས་ན། ཁྱོད་ཀྱིས་གསར་བུ་རྣམས་
རྩ་འཛུགས་བྱས་ཏེ་ཕྱུག་འགྱུར་གྱི་མྱུར་ལམ་ཞིག་ངེས་པར་གསར་གཏོད་བྱེད་
དགོས་ཚུལ་གླེང་དུས། ཁོའི་ངོ་ལ་ངུ་མ་དགོད་ཀྱི་ཉམས་ཤིག་མངོན་ཏེ། རྣམ་རྒྱལ་
སྡེ་བ་ཕྱུག་འགྱུར་གྱི་ལམ་དུ་ཇི་ལྟར་འཁྲིད་རྒྱུ། ཨ་ཁུ་རྣམ་རྒྱལ་གྱིས《གནའ་རྒྱའི་
ཚེ་ལོ》བཤད་ཐེངས་མང་བས། རྣམ་རྒྱལ་སྡེ་བའི་མི་རྣམས་གཏོང་ཕོད་ཆེ་ཞིང་རྒྱུ་
འདང་མེད་པ་ཞིག་ཏུ་བཏང་འདུག་སྟེ། རང་རང་གི་སྒོ་ཟོག་ཆེ་ཆུང་གང་ཞིག་བོར་
ཀྱང་ས་ནག་འདོམ་ལ་བཅལ་ཏེ་འཚོལ་ཁུལ་བྱེད་པ་ང་མ་གཏོགས་གཅིག་ཀྱང་
མེད། སྐྱེས་པ་ཚོ་ནོར་ལུག་འཚོ་སྐྱོང་བྱེད་དུ་མ་སོང་ཡང་བུད་མེད་ཚོས་གནམ་
རྒན་མས་ཟོག་སྐལ་ག་ལ་གཅོད་ཟེར་ནས་འདུག་པ་དང༌། བུད་མེད་ཚོས་རང་སྐལ་
གྱི་ཞིང་སར་ཡུར་མ་མ་ཡུར་ནའང་སྐྱེས་མ་ཚོས་ལས་ཤིག་ཡོད་ན་ཟས་ཤིག་ལོས་
ཐོབ་ཟེར་ནས་འདུག་པ་རེད། རྣམ་རྒྱལ་སྡེ་བར་མཚོན་ན་སྡེ་སྟོད་ཀྱི་རྣམ་རྒྱལ་སྒང་
མེད་ཚེ་སྡེ་བ་འདིའི་ནང་དུ་ད་ལྟ་སྤྲང་པོ་ཁྱུ་ཞིག་འདེད་རྒྱུ་ཡོད་ཁོ་ཐག་ཡིན། རྒྱུ་
མཚན་ནི་རྣམ་རྒྱལ་སྡེ་བར་ཟོག་རྫི་ཟེར་བ་ཞིག་མེད་ལ། སྒོ་ཟོག་ཡོད་ཚད་ནངས་
སྔ་མོ་རྣམ་རྒྱལ་སྒང་གི་ཞོལ་དུ་ཟུག་འདུག་པའི་རྐང་ལམ་ཕྲ་མོ་བརྒྱུད་དེ་ནགས་
འདབས་སུ་འདེད་ཁུལ་བྱས་པ་ཙམ་གྱིས་ཆོག་ལ། དགོང་ཕྱི་དྲོ་ཡང་སྒོ་ཟོག་ཡོད་
ཚད་རྣམ་རྒྱལ་སྒང་གི་ཞོལ་དུ་ཟུག་འདུག་པའི་རྐང་ལམ་ཕྲ་མོ་བརྒྱུད་ནས་དེད་



བློ་མང་དོན་གྲུབ།
ཡོང་སྟེ་ལྷས་རར་འཇུག་ཁུལ་བྱས་པ་ཙམ་གྱིས་ལས་འགན་ཡོངས་སུ་གྲུབ་པ་རེད།
འོ། འདི་དག་ནི་རང་དོན་གྱི་སྐོར་ཡིན་ལ། གཞུང་དོན་གྱི་རིགས་གླེང་ན། ལོ་འགའི་
སྔོན་དུ་ངས་ཡུལ་ཚོས་མངགས་བཀོད་ལྟར་ཕྱུགས་ནད་སྔོན་འགོག་བྱ་ཆེད་སྡེ་
ཟུར་གྱི་གྲམ་མཐིལ་ནས་ཟོག་ལུག་སྨན་བཀྲུ་བྱེད་ས་ཞིག་ལས་བསམས་ཏེ། རྫོང་
དམངས་སྲིད་ཅུས་ཀྱི་ཅུས་ཀྲང་གཞོན་པ་བདེ་མཆོག(རང་སྡེའི་མི་ཡིན)གི་རོགས་
སྐྱོར་འོག་ཏུ་ཨར་འདམ་ཏུན་བཞི་སློང་ཐུབ་པ་བྱུང་ལ། དཔལ་ལྡན་སོགས་གསར་
བུ་འགའ་རེ་དང་སྡེ་བའི་རྟ་དྲེལ་བོང་གསུམ་ལ་བརྟེན་ནས་རང་སྡེ་ཁྲ་མོའི་ནང་
དུ་སྐྱེལ་འདྲེན་བྱེད་ཐུབ་པར་གྱུར་མོད། སྡེ་མི་ཕལ་ཆེར་རྡོ་སྐྱེལ་བ་དང་བྱེ་ཟེགས་
འཚག་པ། ཨར་འདམ་སྒྲུང་བ། ད་དུང་རྩིག་པ་རྩིག་པ་བཅས་ཀྱི་ལས་ཀར་མི་ཞུགས་
པར་མ་ཟད། སྟོན་དུས་ཀྱི་ཙི་གུའི་སྐྱེ་བ་བླངས་ཏེ་ཨར་འདམ་གྱི་སྐྱེའུ་རེ་རེ་ཇེ་ཉུང་
དང་ཆང་འཐུང་གི་གྲངས་ཀ་རེ་རེ་ཡར་འཕེལ་ཏེ་ཤ་ཉེ་དང་ཤ་ཉེ་བར། ཁྱིམ་མཚེས་
དང་ཁྱིམ་མཚེས་བར་དགོས་མེད་ཀྱི་ཀླན་ཀ་མང་དུ་བྱུང་བས། སྡེ་བ་ཧྲིལ་པོ་འཐོར་
ལ་ཁད་ཙམ་བྱུང༌། རེབ་དེར་ཨ་ཁུ་རྣམ་རྒྱལ་གྱི་བུ་ཆེ་བ་རབ་བརྟན་གྱིས་ཉིན་དཀར་
ཨར་འདམ་གྱི་སྐྱེའུ་ཞིག་བརྐུས་ནས་འགྲོ་བ་ངའི་ལག་ཏུ་ཚུད་པས། ངས་ཨ་རྐུན་
ཕྲུག ཁྱོད་ཀྱིས་གཞུང་གི་རྒྱུ་རྫས་དེ་ལྟར་རྐུ་སྲོལ་ཡོད་དམ་ཞེས་ས་ནས་རྡོ་ཞིག་བླངས་
ཏེ་ཕར་སོང་བ་ལ། ཁོས་ཕྲག་གི་སྒྱེའུ་ཐལ་བ་འཚུབས་སེར་ཐང་ལ་གཡུགས་ཏེ་ཁྱོད་
ཀྱིས་ང་ལ་རྐུན་ཕྲུག་ཅེས་སྡིགས་དོན་ཅི་ཡིན། ང་རྐུན་ཕྲུག་ཡིན་ཚེ་ངེད་ཚང་གི་ཨ་
ཕ་རྣམ་རྒྱལ་རྐུན་རྒན་ཡིན་དགོས་པ་ཨེ་རེད། སྤྱི་ཚོགས་རྙིང་པར་མཚོན་ན་ངེད་
ཚང་གི་ཕ་མེས་རྣམས་ནི་བཀའ་ཐམ་ག་ཅན་གྱི་བདག་པོ། སྟོད་ན་སྟག་མོ་མཆོང་



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ། །
སའི་རྗེས་ཡོད་པ། སྨད་ན་ཤིང་རྟ་དྲུད་སའི་ཤུལ་ཡོད་པ་ཏག་ཏག་ཡིན། ཁྱོད་ལྟ་
བུའི་སྡེ་དཔོན་ཞིག་སུས་གཙུག་ཏུ་བཀུར་རམ། ངས་ཉིན་དཀར་ཁྱེར་པ་དང་གསར་
བུ་གཞན་དག་གིས་དགོང་མོ་བརྐུས་པ་གཉིས་ཀ་གང་ནས་མ་འདྲ་བ་རེད། ཁྱོད་
དེ་འདྲའི་སྡེ་དཔོན་ངར་བ་ཞིག་ཡིན་ན་མཚན་མོ་ཡང་ཨར་འདམ་བསྲུངས་ནས་
མི་འདུག་པར་རྒན་མོའི་རུམ་ལ་འཛུལ་ནས་འདུག་དགོས་དོན་ཅི་ཡོད། ཁྱོད་དེ་
རིང་གྲམ་པའི་ཚུར་རོལ་ཏུ་བརྒལ་རྒྱུ་ཞིག་ཡོད་ཚེ་ནར་སེར་མི་གཏོང་ན་ཨ་མའི་
ཤ་ཟེར་བས། ང་ཡང་སྙིང་རླུང་དྲག་ཏུ་འཚུབས་ནས་ཕར་བརྒྱུགས་པ་ན། མི་ངན་
དེས་ས་ནས་རྡོ་ཞིག་བླངས་ཏེ་འུར་སྒྲ་དང་བཅས་བརྒྱབ་བྱུང་བས། རྡོ་དེ་ཡང་ཐོག་
མདའ་ཇི་བཞིན་འཛུར་བ་མེད་པར་ངའི་མགོ་ལ་ཁེལ་པར་བརྟེན། ཀླད་པ་ནག་
འཐོམ་མེར་ང་ནི་དྲན་མེད་དུ་བརྒྱལ། དྲན་པ་སོས་དུས་མིག་ལམ་ན་ད་དུང་སྐར་
མ་ཚུབ་ཚུབ་བྱེད་བཞིན་འདུག ང་རང་ཁྱིམ་གྱི་ཚ་ཐབ་ཏུ་བསྙལ་ཡོད་ཅིང་། སྨན་པ་
བཀྲ་དབང་དང་ཨ་ཁུ་རྣམ་རྒྱལ། ངའི་ཨ་མ་རྒན་མོ་དང་ཆུང་མ་ནད་པ་དེ་རྣམས་
ཀྱིས་མཐའ་རུ་བསྐོར་འདུག ངས་ཀྱང་དོན་དེར་ཁ་གཡར་ཏེ་སྡེ་དཔོན་འཁུར་མི་
ཐུབ་ཅེས་ཨུ་ཚུགས་བྱས་ཀྱང་། ལོ་མཇུག་བསླེབས་ཚེ་སྡེ་མི་ཡོངས་ཀྱིས་མ་བགྲོས་
གཅིག་མཐུན་གྱིས་བདག་སྡེ་དཔོན་དུ་ཡང་བསྐྱར་བདམས་བྱུང་བས། ངས་ཀྱང་སྡེ་
མི་ཡོངས་ཀྱི་ཁམས་དང་བསྟུན་ནས་ལས་ཀ་བཀོད་སྒྲིག་མི་བྱེད་ཐབས་མེད་བྱུང་
ཟེར། ཁོས་དེ་ལྟར་སྨྲ་བཞིན་ཡུད་ཙམ་ལ་བསམ་བློ་བཏང་རྗེས། ད་ལྟ་ངས་སེམས་
ཁྲལ་བྱེད་ས་གཙོ་བོ་ནི་རྣམ་རྒྱལ་སྒང་གི་རང་བྱུང་ནགས་ཚལ་དང་དེའི་འདབས་
གྱི་ལྕགས་ར་གཉིས་ཡིན། ལྕགས་ར་དང་ནགས་ཚལ་གཉིས་ནི་ཨར་འདམ་ལས་
25



བློ་མང༌དོན་གྲུབ།
ཀྱང་རིན་ཐང་ཆེ་བས། ད་ལོ་ནས་བཟུང་རྐུན་ཕྲུག་སྐོར་ཞིག་དེའི་ཕྱོགས་ལ་འགྲམ་
ཆུ་ལྡང་བཞིན་འདུག ཉེ་ལམ་ངས་སྡེ་སྟོད་ཀུན་ལ་སྐོར་བ་ཐེངས་གཅིག་བྱས་དུས།
གཡས་ཕྱོགས་ཀྱི་རི་བོའི་ཁ་སྒང་བརྒྱུད་ནས་འཐེན་ཡོད་པའི་ལྕགས་ར་བཅད་དེ་
ཁྱེར་ཟིན་ལ། ནགས་འདབས་ཀྱི་གསོམ་སྡོང་སྐོར་ཞིག་ཀྱང་རྩོད་པ་དང་ཕབ་པའི་
ཡལ་ག་མ་གཏོགས་ལུས་མི་འདུག ང་ཚོ་བྱིས་པ་ཡིན་དུས་བུད་ཤིང་ཆེད་དུ་ཡལ་
འདབ་གཅོད་མོད། ད་ལྟའི་རྐུན་མ་དེ་དག་གི་ཧམ་པ་དང་ཕོད་པ་ནི་རི་བོ་ལས་
ཀྱང་ཆེ་བས། རྒྱལ་ཁྲིམས་ཟེར་བ་མིག་ནང་དུ་མི་འཇོག མིག་སྔར་བཟང་ཞིག་ཡོད་
པ་ནི་སྡེ་བའི་ནང་ཕྱུགས་ཟོག་མི་རྐུ་བས། ད་དུང་རྐུན་མ་ཡིན་ཡང་སེམས་ཤིག་
འདུག་ཅེས་བཤད་ཆོག་ཟེར། སྡེ་དཔོན་གནམ་གོ་སོང་ཤུལ་དུ་ངའི་སེམས་པ་རེ་
ཆད་ཀྱི་མུན་པ་ཞིག་གིས་བཏུམས་བྱུང་ནའང་། རང་ཉིད་འཁོར་བ་བློས་བཏང་
བའི་རབ་བྱུང་བ་ཞིག་ཡིན་པས། འཇིག་རྟེན་ཟང་ཟིང་གི་བྱ་བའི་འདམ་རྫབ་ལ་
ཞར་བ་དང་འོན་པའི་བརྟུལ་ཞུགས་བཟུང་ན་དགའ་སྙམ་སྟེ། རང་སེམས་ཀྱི་ཁ་ལོ་
གཅུན་ཅི་ཐུབ་བྱས་ནས་བསྡད་པ་ཡིན།”
རིག་ལྡན་གྱི་ངོ་ལ་ངུ་མ་དགོད་ཀྱི་རྣམ་པ་ཞིག་མངོན་བཞིན་མུ་མཐུད་དུ་
བཤད་རྒྱུར། །
“ཕྱི་ལོའི་ལོ་གསར་གྱི་སྐབས་སུ། རྫོང་ཐོག་ཏུ་སློབ་གཉེར་ལ་བརྩོན་བཞིན་
པའི་ནུ་བོས་ང་ལ་ཁྱིམ་མི་ཡོངས་ཀྱི་ཚབ་བྱས་ནས་ལོ་གསར་ཁྱེར་ཡོང་དུས། ངས་
རང་ཁྱིམ་དང་རྣམ་རྒྱལ་སྡེ་བའི་གནས་ཚུལ་ཁོ་ལ་ཞིབ་འདྲི་བྱས། ཁོའི་མིག་མཐར་
མཆི་མ་འཁྱིལ་བཞིན་ཨ་ཕས་ང་ལ་སང་ལོ་དམའ་འབྲིང་ནས་མཐར་ཕྱིན་རྗེས་སློབ་
6༠



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ། །
གྲྭར་འགྲོ་མི་དགོས་ཟེར་ཞེས་སྨྲས་བྱུང་བས། ང་ནི་གློ་བུར་འཇིགས་ཡེར་རེར་གྱུར་
ཏེ་རྒྱུ་མཚན་ཅི་ཡིན་ནམ་ཞེས་དྲིས་པ་ལ། ཁོས་མགོ་བོ་བྲང་ཁར་སྨད་བཞིན་དེ་
སྔ་ལོ་མ་གསར་གོང་ལ་འུ་ཚང་གི་ཤ་བཟན་ཉེར་བརྒྱད་ལྷག་སྔ་ཕྱི་བྱས་ནས་རྐུན་
མས་དེད་པས། ང་སློབ་གྲྭར་འགྲོ་བའི་ལྟག་ཆུ་ལ་གནོད་པ་ངེས་ཅན་ཐེབས་པ་རེད་
ཟེར། ངས་འོ་ན་རྐུན་མ་མ་བུད་དམ་ཞེས་དྲིས་ཚེ། ཁོས་རྣམ་རྒྱལ་སྡེ་བའི་ཟོག་ལུག་
བརྐུས་ཚད་པོ་གཅིག་ཀྱང་བུད་མ་མྱོང་ཟེར། ང་ལ་འཚུབ་སྣང་ཞིག་སྐྱེས་ཏེ། དུད་
ཚང་གཞན་དག་གི་ཟོག་ལུག་ཀྱང་བརྐུས་པ་ཨེ་རེད་ཅེས་དྲིས་པ་ན། ནུ་བོས་རིམ་
གྱིས་ངུ་མཚམས་བཞག་སྟེ། མང་ཉུང་ཞིག་ཡོད་པ་མ་གཏོགས། ཁྱིམ་ཚང་རེའི་ཟོག་
ལུག་མ་བོར་པ་ནི་གཏན་ནས་མེད་ཟེར། ངས་ཕྱི་རྐུན་རེད་དམ་ནང་རྐུན་རེད་ཅེས་
དྲིས་ཚེ། ཁོས་གཙོ་བོ་ཕྱི་རྐུན་ཡིན་ནའང་། ནང་རྐུན་ཡང་མ་འདྲེས་པ་ཞིག་ག་ལ་
སྲིད་ཅེས་སྨྲས་བྱུང་། ངས་རང་སེམས་ཀྱི་དོགས་སྣང་སེལ་ཆེད་འོ་ན་རྣམ་རྒྱལ་སྡེ་
བའི་ནང་དུ་ནགས་རྐུ་མཁན་ལས་ཕྱུགས་ཟོག་རྐུ་མཁན་སྔོན་ཆད་མེད་ཟེར་བ་མ་
ཡིན་ནམ་ཞེས་དྲིས་པ་ལ། ནུ་བོའི་ངོ་ལ་གཟབ་ནན་གྱི་ཉམས་ཤིག་མངོན་བཞིན་ཕྱི་
ཚུལ་དུ་དེ་ལྟར་སྒྲོག་པ་མ་གཏོགས། དོན་དངོས་སུ་ནང་རྐུན་ཡོད་ལ། ནང་རྐུན་རེའི་
ཕག་ཏུ་ཕྱི་རྐུན་འགའ་རེ་བསྐུངས་འདུག་ཟེར། ངས་ཨ་ཙི། ཕྱུགས་ཟོག་རྐུ་རྒྱུ་ཞིག་
ཇི་ལྟར་ལོབས་པ་རེད་ཨང་ཞེས་སྨྲས་པ་ལ། ཁོའི་གདེང་ཚོད་ཡོད་པའི་སྒོ་ནས་དེ་
ཡོད་ཚད་ཨ་ཁུ་རྣམ་རྒྱལ་ལ་རག་ལས་པ་རེད་ཟེར། ངས་གོམ་གང་མདུན་སྤོས་ཀྱིས་
སྐད་ཆ་དེར་གོ་བ་ཇི་ལྟར་ལེན་དགོས་སམ་ཞེས་དྲིས་པ་ལ། ནུ་བོས་དེ་ནི་ཁོས་རྒྱུན་
དུ《གནའ་རྒྱའི་ཚེ་ལོ》བཤད་པས། རྣམ་རྒྱལ་སྡེ་བའི་མི་རྣམས་རྒྱུ་འདང་མེད་པར་



གྱི་ བློ་མང་དོན་གྲུབ།
བཏང་བ་དང་། རྒྱུ་འདང་མེད་པར་བཏང་བས་རྣམ་རྒྱལ་སྡེ་བའི་མི་རྣམས་ཟོག་
རྫིར་འགྲོ་མ་འདོད་ལ། ཟོག་རྫི་མེད་པས་ཐོག་མར་ཕྱི་རྐུན་བྱུང་ལ། དེར་མཐུད་ནས་
ནང་རྐུན་ཡང་འདྲེས་པ་རེད་ཅེས་སྟབས་བདེའི་ངང་ལན་བཏབ་བྱུང༌། ང་ནི་སྡོད་
བཟོད་མེད་པར་གྱུར་ནས་འོ་ན་རྫོང་སྤྱི་བདེ་ཅུས་ལ་གཏུགས་ན་མི་ཆོག་གམ་ཞེས་
ངག་ལས་ཤོར་པར་གྱུར། ཁོས་མྱུར་དུ་སུས་སུ་གཏུག་རྒྱུ། རྣམ་རྒྱལ་སྡེ་བར་མཚོན་
ན་ད་ལྟ་ཕྱི་རྐུན་དང་ལྐོག་འབྲེལ་བྱས་ཏེ། རྐུན་མས་རྐུན་མར་རྐུ་བྱེད་པའི་རླུང་ཡན་
ཞིག་དྲག་ཏུ་གཡུག་གིན་འདུག སྡེ་བའི་ཕྱུགས་ཟོག་གི་རྟིང་ཐག་གཅད་རྒྱུ་ཡིན་པ་
འདྲ་ཞེས་ལབ་བཞིན་སེམས་སྡུག་ཚད་མེད་པ་ཞིག་བྱས་བྱུང་བས། ངས་ཨ་ཁུ་རྣམ་
རྒྱལ་ལ་སྔོན་ཆད་དད་པ་བྱས་དྲགས་པའི་ཐད་ལ་ནོངས་འགྱོད་སྐྱེ་བཞིན། དེ་ལྟ་
བས་ན། ཨ་ཁུ་རྣམ་རྒྱལ་ཚང་གི་ཟོག་ལུག་རྐུན་མས་ཁྱེར་ཨེ་ཡོད། ཁོ་ཚང་གི་ཟས་
རང་གྲུབ་དང་གོས་རང་གྲུབ་ཀྱི་འཚོ་བ་དེར་གནོད་པ་འདུག་གམ་ཞེས་བསྟུད་མར་
དྲིས་པ་ན། ཁོ་ལ་རྣམ་རིག་ཅིག་རྒྱས་ཏེ་ཨ་ཁུ་རྣམ་རྒྱལ་ཚང་གི་རབ་བརྟན་གྱིས་
གཞན་ལ་རྐུ་བྱས་པས། གཞན་གྱིས་ཀྱང་ཁོ་ཚང་ལ་རྐུ་བྱས་ཏེ། ད་ནི་ལ་ཕར་ནང་
ཚུར་ནང་དུ་གདན་འདྲེན་ཞུ་རུ་ཡོང་བ་དེ་དག་གིས་དབུལ་སེལ་རེ་མ་བྱས་ཚེ། ཁོ་
ཚང་གི་དཔལ་འབྱོར་གྱི་ལྟག་ཆུའི་ཁ་ལའང་ཚ་རྨུགས་འཐིབ་ལ་ཉེ་ཞེས་སྨྲས་བྱུང༌།
ངས་རྒྱུས་ལོན་གྱི་ཚུལ་ཇེ་ཟབ་ཏུ་གཏོང་ཆེད་ཨ་ཁུ་རྣམ་རྒྱལ་གྱིས《གནའ་
རྒྱའི་ཚེ་ལོ》བཤད་དེ་རྣམ་རྒྱལ་སྡེ་བ་མ་ཟད། ཁོ་ཚང་ཡང་སྤྲང་པོར་གཏོང་ལ་ཉེ་
ཡང་། ཁོས་ད་དུང་བཤད་མཚམས་མི་འཇོག་པར་ས་འདི་གའི་མི་རྣམས་དབུལ་
ལམ་དུ་རྫོང་དོན་ཅི་ཡིན་ནམ་ཞེས་དྲིས་པ་ན། ནུ་བོའི་ངོ་ལ་ཐབས་ཟད་པའི་ཉམས་



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ། །
ཤིག་མངོན་བཞིན་ཁོ་ལ་མཚོན་ན་བསམ་གཞིག་དེ་ལྟར་གཏོང་མི་དཔེ། ཡང་
གཅིག་བཤད་ན་དེ་ནི་ཨ་ཁུ་རྣམ་རྒྱལ་གྱིས་བཙན་ཚུགས་སྒོས་བཤད་པ་མིན་པར།
སྡེ་མི་ཡོངས་ཀྱིས་ཁོ་ལ་བཙན་ཚུགས་ཀྱིས་བཤད་དུ་བཅུག་པ་རེད། ཁྱོད་ཀྱིས་འུ་
ཚང་གི་ཕ་མ་གཉིས་ལ་དཔེ་ལོངས་དང་། རང་གི་བུ་སློབ་གྲྭར་འགྲོ་སྤྱད་མེད་པའི་
ཚད་ལ་ལྷུང་འདུག་ཀྱང་།《གནའ་རྒྱའི་ཚེ་ལོ》ཡི་ཆེད་དུ་ཨ་ཁུ་རྣམ་རྒྱལ་གྱིས་ཅི་ཞིག་
བསླངས་ཀྱང་སྦྱིན་པའི་སྤར་མོ་ཡངས་ཚུལ་ལ་ལྟོས་དང་ཞེས་གསལ་བཤད་ཀྱི་ཚུལ་དུ་
བཤད་བྱུང་བས། ངས་ནུ་བོའི་སྐད་ཆ་དེ་དག་ངོ་མ་བདེན་པ་རེད་འདོད་སོང༌།
མཚམས་དེར་བསླེབས་དུས། སྦྱིན་བདག་གིས་ངེད་གཉིས་ལ་མིག་སྔའི་ཇ་རིན་
དང་ཟས་རིན་གྱི་རྩིས་སྤྲོད་རོགས་ཟེར་བ་ལ། རིག་ལྡན་གྱིས་ད་ཐེངས་ང་ལ་སྒོར་
མོ་ཅུང་ཙམ་ཡོད་ཟེར་བཞིན་ཁུག་མ་སེར་པོ་ཞིག་ལས་སྒོར་བརྒྱ་བླངས་ནས་བྱིན་
པར་མ་ཟད། ད་དུང་བརྔོས་ཚོད་འགའ་རེ་ཡང་ཁ་སྣོན་བྱས་བྱུང་བས། ངེད་གཉིས་
ཀྱིས་མུ་མཐུད་དུ་ཁ་བརྡ་བྱས་པ་ཡིན།
“ཁྱོད་ལ་སྒོར་མོ་ཡོད་ཚེ་གྲོན་ཆུང་བྱས་ནས་ནུ་བོ་སློབ་གྲྭར་འགྲོ་བར་བཀོལ་
ན་མི་ལེགས་སམ།” ངས་ཁོ་ལ་ད་རེབ་སྒོར་མོ་ཅུང་ཡོད་པ་ཤེས་པས་དེ་ལྟར་དྲིས།
“ང་ཡང་ཁོའི་ཆེད་དུ་མཚོ་སྔོན་པོ་རྐང་ཚའི་ཕྱོགས་སུ་གྲོང་ཆོག་ལ་སོང་བ་
ཡིན། འོ། ཁོ་གཅིག་པུ་ཞེ་ནའང་མི་འགྲིག རང་ལ་ཡང་སྒོར་མོའི་དགོས་མཁོ་བྱུང་
བས....
རིག་ལྡན་གྱི་ངོ་མདོག་དམར་པོར་འགྱུར་བཞིན་དེ་ལྟར་ལན་བཏབ་བྱུང་།
“ཁྱོད་ཚོ་གྲྭ་པ་ཚོས་སྒོར་མོ་གསོག་དགོས་དོན་ཅི་ཡོད། གོང་ན་གསོ་རྒྱུ་མེད།



བློ་མང་དོན་གྲུབ།
འོག་ན་སྙོར་རྒྱུ་མེད།”
ངས་རིག་ལྡན་ངོ་ཚ་བཞིན་པ་མཐོང་བས་མུ་མཐུད་དུ་དྲི་བ་བྱས། །
“ཚུལ་དེ་ཁྱོད་ཚོ་མི་རྐྱང་རྣམས་ཀྱིས་རྟོགས་དཀའ། ང་ཚོ་རྣམ་རྒྱལ་དགོན་ལ་
མཚོན་ན་འཚོ་བ་འཕུད་ཐབས་མ་བྱུང་བར་ས་ཆ་གཞན་དུ་ལྡོམ་པའི་གྲྭ་པ་བཅུ་
ཕྲག་ལྷག་ལ་བུད་ཟིན།”
“དེང་སང་ཡོན་བདག་དད་པ་ཅན་རྣམས་ཀྱི་དྲིན་ལ། དགོན་པ་སོ་སོར་སྣུམ་
ཁུ་བཞུར་འདུག་པ་ལགས་ན། འཚོ་བ་འཕུད་མི་ཐུབ་ཟེར་བ་ག་ལ་དཔེ།”
“དཔེ་ལོས་ཡོད། ང་ཚོ་རྣམ་རྒྱལ་དགོན་ལ་མཚོན་ན་ངོ་མ་གྲྭ་པས་འཚོ་བ་འཕུད་
མི་ཐུབ་པའི་ཚད་ལ་བསླེབས་ཡོད་དེ། ང་ཚོ་ལ་ལྷ་སྡེ་ཅུང་ཆེན་པོ་ཞིག་ཡོད་པ་ནི་
རྣམ་རྒྱལ་སྡེ་བ་ཡིན་ལ། རྣམ་རྒྱལ་སྡེ་བ་ཨ་ཁུ་རྣམ་རྒྱལ་གྱིས《གནའ་རྒྱའི་ཚེ་ལོ》
བཤད་དེ་ཁ་ཐང་ལ་བརྒྱབ་ཡོད་པས། ང་ཚོ་ལ་རེ་ས་ཉག་གཅིག་ཡོད་པ་ནི་རང་
གི་ལྟེ་ཁྲག་འཕོ་སའི་ཁྱིམ་ཚང་དེ་ཡིན་ན་འགྲིག་ཀྱང་། ཁྱིམ་ཚང་དེ་ནི་རྣམ་རྒྱལ་སྡེ་
བའི་གྲས་ཀྱི་གཅིག་ཡིན་པས་རེ་ས་ཞིག་ཏུ་འགྱུར་ག་ལ་དཔེ། ད་དུང་ནུ་བོ་གཅིག་
པུ་དེ་ཡང་སློབ་གྲྭར་འགྲོ་ཐུབ་མིན་གྱི་རེ་བ་དེ་ང་ཚོ་ལྟ་བུའི་རབ་བྱུང་བ་རྣམས་ལ་
བཅོལ་བྱུང་བས། རང་ངོས་ནས་གྲོང་ཆོག་ལ་འགྲོ་མི་འདོད་ཀྱང་། དངོས་ཡོད་འཚོ་
བས་ལན་རེར་ཁྱོད་ཀྱིས་ལས་མི་འདོད་པའི་ལས་དེ་ཁྱོད་ལ་བསམ་བཞིན་དུ་ལས་
སུ་འཇུག་ངེས།” །
“དེ་འདྲའི་དུས་སྐབས་ཡོད་སྲིད་ཀྱང་། ངས་བསམས་ན་ཨ་ཁུ་རྣམ་རྒྱལ་
གྱིས《གནའ་རྒྱའི་ཚེ་ལོ》བཤད་ནས་རྣམ་རྒྱལ་སྡེ་བ་ཁ་ཐུར་ལ་བསྐོར་པ་དང༌།



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ།
ཁྱོད་ཚོ་གྲོང་ཆོག་ལ་སོང་ནས་ཡོན་བདག་རྣམས་ལ་ཐེག་དཀའ་བའི་ཁུར་པོ་ཞིག་
བསྣན་པ་གཉིས་རྒྱ་མར་བཅལ་ན་ཡང་ལྕི་མི་འདུག་”
ངའི་སེམས་སུ་ཁོ་ཚོས་ཨ་ཁུ་རྣམ་རྒྱལ་ལ་ངན་ཁོ་ན་གཏམ་འདུག་སྙམ་པས་
དེ་ལྟར་སྨྲས་པ་ལ། ཁོ་ནི་འདང་རྒྱག་གི་ནང་དུ་ལྷུང་ནས་ཡུད་ཙམ་ལ་ཁ་ཅི་ཡང་
གྲགས་མ་བྱུང་བས། ང་ཡང་རང་ཉིད་ཀྱི་ལངས་ཕྱོགས་ལ་དོགས་མ་བདེ་བར་ཇ་
འཐུང་ཁུལ་ཞིག་བྱས་རྗེས་ཨ་ཙི། འུ་གཉིས་ཀྱི་བརྔོས་ཚོད་ད་དུང་མང་པོ་ལྷག་
འདུག འདི་ལྟར་བསྐུར་ཚེ་ཆུད་ཟོས་སུ་འགྲོ་ངེས་པས། ཐུར་མ་ལོངས་དང་ཞེས་ཁ་
བརྡ་གཞན་དུ་སྐོར་བཞིན་ངེད་གཉིས་ཀྱི་ཇ་དཀར་ནང་དུ་ཆུ་ཁོལ་གསར་པ་བསྣན།
“དེ་ལྟར་བྱེད། དེ་ལྟར་བྱེད།”
ཁོས་ཀྱང་ང་ལ་བསྟུན་ཅི་ཐུབ་ཀྱིས་ཐུར་མ་བླངས་ཏེ་ནུབ་འཚལ་ཡང་ཉན་པ་
ཞིག་འཐུངས་རྗེས། ངེད་གཉིས་ཀྱིས་ཕྱོགས་ཡར་མར་གྱི་ཁ་བརྡ་བྱེད་བཞིན་ཕྱིར་
སློབ་གྲྭར་ཡོང་བ་ཡིན། ཕྱི་ཉིན་སྔ་མོ་ངས་རིག་ལྡན་ལ་སྐྱེལ་མ་བྱས་ཟིན་ཀྱང་། ཉིན་
གང་བོར་སེམས་ནས་ཅི་ཞིག་མ་ཞུ་ལྟར་འདུག་པས། དེ་སྔོན་ང་རྣམ་རྒྱལ་སྡེ་བའི་ཨ་
ཁུ་རྣམ་རྒྱལ་གྱི་དྲུང་དུ《གནའ་རྒྱའི་ཚེ་ལོ》འཚོལ་སྡུད་བྱེད་དུ་སོང་བའི་འབྲི་དེབ་
དེ་བླངས་ཏེ་ཡང་བསྐྱར་མགོ་ནས་མཇུག་བར་དུ་ལན་གཅིག་བལྟས་པ་ལ། སྒྱུ་རྩལ་
གྱི་འགུགས་ནུས་ཤིག་གིས་ང་ནི་རྟོག་འཆར་གྱི་ཀློང་དུ་དྲངས་ཏེ་ཨ་ཁུ་རྣམ་རྒྱལ་གྱི་
གདོང་གི་རྣམ་པ་དང་ལག་པའི་ཕྱག་རྒྱ། ཚིག་གི་སྡེབ་སྟངས་དང་ངག་གི་འགྱུར་
ཁུགས་བཅས་ཡོད་ཚད་ནི་གཟུགས་ཅན་བཞིན་དུ་མིག་ལམ་དུ་ཤར་བྱུང་བས། ཁོ་
ལ་ངན་གཏམ་མཁན་རིག་ལྡན་སོགས་ལ་འཁོན་སེམས་ཤིག་དབང་མེད་དུ་སྐྱེས་ཏེ།



བློ་མང་དོན་གྲུབ།
ཉིན་གང་བོར་རང་སེམས་ཀྱིས་མ་ཞུ་བའི་སྐྲན་ནད་དེའང་གང་ལས་བྱུང་བའི་ཁུངས་
རྙེད་པའི་མཚུངས་སུ། ཁོམ་པ་ཡོད་ཚེ་ཨ་ཁུ་རྣམ་རྒྱལ་ལ་ཡང་བསྐྱར་སྐོར་ཞིག་རྒྱག་ཏུ་
འགྲོ་དགོས་སྙམ་པ་བྱུང་།།
གསུམ་པ།།
བདག་སློབ་མཐར་ཕྱིན་རྗེས་རྨ་གཞུང་ཁུལ་རིག་གནས་ཅུས་ནང་དུ་ལས་བགོ་
བྱས་པས། བྱ་བའི་འབྲེལ་ལམ་དང་བསྟུན་ནས་ཁུལ་ཟློས་གར་ཚོགས་པའི་དུང་མཚོ་
དང་ཚེ་གང་གི་འདུན་མ་བསྒྲིགས།
དུང་མཚོའི་ཨ་ཕ་ནི་ཚ་རྔ་རྫོང་དམངས་སྲིད་ཅུས་ཀྱི་ཅུས་ཀྲང་ཡིན་ལ། དེ་
སྔོན་རྣམ་རྒྱལ་སྡེ་བའི་སྡེ་དཔོན་གནམ་གོས་གླེངས་ཟིན་པའི་བདེ་མཆོག་ཟེར་
བ་དེ་རེད། གཉེན་སྟོན་གྱི་ཆོ་ག་མཇུག་བསྒྲིལ་རྗེས། ཁོང་གིས་གསར་དུ་གཉེན་
བསྒྲིགས་མ་ཐག་པའི་ངེད་བཟའ་ཟླ་གཉིས་ཀ་ཚ་རྔ་རྫོང་དུ་བོས་བྱུང་བས། ངེད་
གཉིས་ཀས་ཀྱང་དགའ་བ་བསྒོམས་ཏེ་ལམ་དུ་ཆས་པ་ཡིན། ཕ་མ་གཉིས་དང་མོའི་
སྤུན་མཆེད་རྣམས་བདག་ལ་ཧ་ཅང་བཟང་བར་བརྟེན། ཉིན་འགའི་རིང་དུ་བདག་
ལ་སུན་སྣང་ཅི་ཡང་མ་བྱུང་ནའང༌། ངའི་སྒྱུག་པོའི་ཡུལ་ངོ་མ་ནི་རྣམ་རྒྱལ་སྡེ་བ་
ཡིན་པས། ཨ་ཁུ་རྣམ་རྒྱལ་ལ་རིག་ལྡན་དང་འདྲ་བར་ངན་སྣ་ཚོགས་གཏམ་པ་ན།
ངའི་སེམས་ལ་ངང་གིས་ཅུང་གནོད་དེ་དེའི་སྐོར་གྱི་ཁ་བརྡ་བྱེད་མི་འདོད་པའམ།
ཡང་ན་ཁྱིམ་དེ་གར་ཉིན་གཅིག་ལའང་འདུག་མི་འདོད་པའི་སྣང་བ་བྱུང་། ཉིན་
དེའི་དགོང་མོར། ང་མལ་ཁྲི་ལ་བསྙེས་ཏེ་དུང་མཚོར་མོའི་ཨ་ཕའི་ལྟེ་ཁྲག་འཕོ་སའི་



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ། མི་ལ་
རྣམ་རྒྱལ་སྡེ་བར་འགྲོ་འདོད་ཀྱི་གླེང་བསླངས་ཏེ། གཅིག་ན་ཨ་ཁུ་རྣམ་རྒྱལ་ལ་སྐོར་
ཞིག་རྒྱག་འདོད་པ་དང་། གཉིས་སུ་རྣམ་རྒྱལ་སྡེ་བའི་དཔལ་འབྱོར་གྱི་གནས་བབ་
ལ་རྩད་ཞིབ་ཅིག་བྱ་འདོད་ཚུལ་སྨྲས་པ་ན། མོས”དེ་ལོས་ཆོག སང་ཉིན་གཟའ་ཉི་
མ་ཡིན་པས། ཨ་ཕའི་འཇེབ་འཁོར་ཡང་ཁོམ་ཡོད་ངེས། ང་ལ་མཚོན་ནའང་དུས་
ཡུན་རིང་པོ་ཞིག་ལ་སོང་མ་མྱོང་། གོ་ཚུལ་ལ་འཕེལ་རྒྱས་ཟེར་བ་ཞིག་མཐོང་དཀའ་
ཟེར”ཞེས་སྨྲས་བྱུང༌།
ངའི་སེམས་སུ”སྡོམ་ཚིག་སྔོན་ལ་འཇོག་ཆེ་ན། སང་ཉིན་རྫུན་རྔ་བརྟོལ་
མི་འགྲོའམ”སྙམ་ནའང་། ཁ་ནས”དེ་འདྲ་ཡིན་ཚོད་འདུག ཨ་ཕ་ཁོ་འགྲོ་རྒྱུ་ཡིན་
ནམ”ཞེས་དྲིས།
“ཨ་ཕ་མ་སོང་ན་བཟང་། ཁོ་ནི་མི་རང་ལྟ་མཁྲེགས་འཛིན་བྱེད་མཁན་ཞིག་
ཡིན་པས། ཁྱོད་ཨ་ཁུ་རྣམ་རྒྱལ་ལ་སྐོར་རྒྱག་ཏུ་འགྲོ་བར་ངོ་རྒོལ་བྱེད་ཀྱང་སྲིད།
“གཏམ་དེ་བདེན་པ་འདྲ་སྣང་མོད། འུ་གཉིས་རྣམ་རྒྱལ་སྡེ་བར་སོང་ཚེ་སུ་
ཚང་དུ་སྡོད་དམ།”
“ཨ་ཕའི་ནུ་བོ་དང་ཨ་ཅེ་གཉིས་ཀ་རྣམ་རྒྱལ་སྡེ་བར་ཡོད་པས། ཞག་གཅིག་
ལ་སྡོད་ས་ལོས་ཉན། དེར་མ་ཟད། ཁྱོད་ཀྱིས་དགའ་གུས་བླ་ལྷག་ཏུ་བྱེད་པའི་ཨ་ཁུ་
རྣམ་རྒྱལ་ཡང་ཡོད་པས་ཅི་སྐྱོན།”
མོས་གཟབ་ནན་གྱི་སྒོ་ནས་དེ་ལྟར་སྨྲས་བྱུང་།
“ཁྱོད་ཡོད་ཚེ་འུ་གཉིས་རྩྭ་ཁང་ནང་དུ་འདུག་དགོས་ཀྱང་འགྱོད་པ་མི་འདུག”
ངས་གོ་སྐབས་དེ་དང་བསྟུན་ནས་མོ་ལ་ཁ་ཡག་ཅིག་བཤད་པ་ཡིན།



བློ་མང་དོན་གྲུབ།
“སྐད་ཆ་དེ་ཁྱོད་ཀྱི་མིད་པ་ཡན་ཆད་ཀྱི་མིན་པའི་སྨོན་ལམ་འདེབས།”
ངས་རང་གི་སྐད་ཆ་དེ་བདེན་པ་ཡིན་ཚུལ་མཚོན་སླད་ཁ་ནས་ཅི་ཡང་མ་
བཤད་པར་མོའི་རུམ་དུ་འཛུལ་པ་ཡིན།
ཕྱི་ཉིན་སྔ་མོའི་དུས་ཚོད་བཅུ་པའི་ཐོག་ཏུ་ངེད་གཉིས་སྒྱུག་པོའི་འཇེབ་འཁོར་
ལ་བསྡད་དེ་རྣམ་རྒྱལ་སྡེ་བའི་ཕྱོགས་སུ་ཆས། དེའི་དུས་ནི་སྟོན་ཟླ་འབྲིང་བོའི་ནང་
ཡིན་པས། ལམ་འགྲམ་གྱི་ཞིང་ནང་དུ་ལོ་ཡག་སྙེ་མའི་མགོ་ལྕོག་ལྡེམ་ལྡེམ་གཡོ་བ་
ནི་ཕྱོགས་ཀྱི་མགྲོན་པོར་དགའ་བསུ་བྱེད་པ་དང་དབྱེར་མ་མཆིས། རྨ་ཆུའི་འགྲམ་
ངོགས་བརྒྱུད་དེ་ཡུད་ཙམ་ལ་སོང་མཐར། གཞི་ནས་ལུང་བ་ཁུག་ཀྱོག་ཅིག་གི་
ནང་དུ་འཛུལ་བྱུང་བས། མཐའ་གཉིས་གཡང་གཟར་གྱི་བྲག་རི་ཁོ་ནར་མཐོང་ལ།
ལམ་གྱི་ཞེང་ཆུང་བར་མ་ཟད་འབའ་འབུར་མང་བས་སྐྱ་མི་ལས་རླངས་འཁོར་གྱི་
རིགས་འགྲོ་ས་ཞིག་ཡེ་ནས་མ་རེད། ལུང་བའི་ཕུག་ཏུ་བསྐྱོད་པ་དང་བསྟུན་ནས་
ས་བབ་ཀྱང་ཇེ་མཐོར་སོང་ལ་ལུང་བའང་ཇེ་ཡངས་སུ་ཕྱིན་པས། དངོས་གནས་
བོད་ས་བོད་ཡུལ་ཞིག་ཏུ་འགྲོ་བའི་ཚོར་སྣང་དབང་མེད་དུ་སྟེར་བར་བྱེད། དུས་
ཚོད་གཅིག་ལྷག་འགོར་པ་ན། གཞི་ནས་རྣམ་རྒྱལ་སྡེ་བའི་སྟོད་ཕྱོགས་ཀྱི་རྣམ་རྒྱལ་
སྒང་དེ་མཐོང་ལམ་དུ་མངོན་བྱུང་ལ། རིམ་བཞིན་གོས་ཆེན་སྔོན་པོ་ཞིག་གི་སྟེང་ལ་
གསེར་ཆུ་ཀ་རེ་ཀོར་རེ་འཁྱིལ་འདྲའི་རི་ཞོལ་གྱི་ཀེ་ཚེའང་མཐོང་བར་མ་ཟད། རྣམ་
རྒྱལ་སྡེ་བའི་སྡེ་མཐའ་ཡི་དུད་ཚང་དག་གི་རྒྱ་ར་རྣམས་ཀྱང་སྐྱ་ལེབ་ལེབ་རབ་རིབ་
ཅིག་མཐོང་བྱུང་བས། ཁ་ལོ་པ་ངེད་གསུམ་གྱིས་དུང་མཚོའི་ཨ་ནེ་ཚང་དུ་འགྲོའམ་



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ།
ཁུ་བོ་ཚང་དུ་འགྲོ་བའི་ཐད་གྲོས་བྱས། དུང་མཚོ་ནི་བུ་མོ་ཡིན་པས་ཨ་ནེ་ལ་འདང་
ཆེ་བ་འདྲ། དོ་དགོང་ཨ་ནེ་ཚང་དུ་བསྡད་རྗེས་སང་ཉིན་ཁུ་བོ་ཚང་དུ་འགྲོ་ཟེར།
ཁ་ལོ་པ་ནི་མོའི་ཁུ་བོ་ལ་ཅུང་འདྲིས་ཡོད་ལས་ཆེ། དོ་དགོང་ཁུ་བོ་ཚང་དུ་བསྡད་
རྗེས་ནངས་དུས་ཨ་ནེ་ཚང་ལ་འགྲོ་ཟེར་བས། རེ་ཞིག་ལ་གྲོས་ཐོག་གཅིག་ཏུ་འཇོག་
མ་ཐུབ་པར་ལུས། ཡུད་ཙམ་ནས་ཁ་ལོ་པས་ང་ལ”ཁྱོད་ནི་མག་པ་སོ་མ་ཡིན་པས།
ཁྱོད་སུ་ཚང་ལ་འགྲོ་འདོད་ན་དེ་ཚང་ལ་སོང་ཆོག གང་ལྟར་སྡེ་བ་འདིའི་དུད་
ཚང་ཡོད་ཚད་ཀྱི་ཆ་རྐྱེན་དེ་འདྲ་མི་ལེགས་པས། གང་ལ་སོང་ཡང་ཤ་ཡིས་སྡེར་ཁ་
གནོན་པ་དང་ཆང་གིས་ཕོར་བ་མེར་རེར་བྱེད་མི་ཐུབ”ཟེར། །
“ང་ནི་ཁ་ལོ་པའི་དྲན་ཚུལ་ལ་འཐད་དེ། ཁུ་བོ་སངས་རྒྱས་ཚང་ལ་སོང་བས་
དགའ། ཨ་ནེ་གཡུ་སྒྲོལ་ནི་མི་ལ་བྱིན་པའི་མི་དང་བྲག་ལ་འཕངས་པའི་མདའ་ཡིན་
པས། དབང་ཆ་ཆེན་པོ་ཡོད་མི་དཔེ། འུ་ཅག་ནི་ཉིན་རེ་གཉིས་ཀྱི་མགྲོན་པོ་ཡིན་
པས། ཆ་རྐྱེན་མི་ལེགས་ཀྱང་སྐྱོན་མེད། ཁྱོད་ཀྱིས་བལྟས་ན་དེ་འདྲ་ཞིག་ཨེ་རེད།
དུང་མཚོ།”
ང་ཁ་ལོ་པའི་འགྲམ་གྱི་འདུག་སྟེགས་སུ་བསྡད་ཡོད་པས། ཁ་ཕྱིར་འཁོར་ནས་
མོར་དེ་ལྟར་དྲིས།
“ཁྱོད་གཉིས་ཀ་ཁུ་བོ་སངས་རྒྱས་ཚང་དུ་འགྲོ་བར་འཐད་ན་ངས་མང་ཁ་ཉུང་
ལེན་བྱེད་ངེས། འོ། སང་ཉིན་ཁོ་ད་དུང་ཨ་ཁུ་རྣམ་རྒྱལ་ལ་སྐོར་ཞིག་རྒྱག་ཏུ་འགྲོ་
དགོས་པ་རེད།”
དུང་མཚོས་ཁ་ལོ་པར་དེ་སྐད་སྨྲས་བྱུང༌།



བློ་མང་དོན་གྲུབ།
“ཨ་ཁུ་རྣམ་རྒྱལ་ཨེ། 《གནའ་རྒྱའི་ཚེ་ལོ》བཤད་མཁན་དེ་མ་ཡིན་ནམ། ཁོ་
ཚང་གི་ཆ་རྐྱེན་གནས་སྐབས་སུ་མི་ཆོག་རྒྱུ་མེད། འོན་ཀྱང…འོ། སྡེ་བའི་ནང་དུ་
བསླེབས་ཐལ། ལམ་འགྲམ་གྱི་འདི་བ་ཨ་ཁུ་སངས་རྒྱས་ཚང་རེད།”
ཁ་ལོ་པས་དེ་སྐད་སྨྲ་བཞིན་རླངས་འཁོར་གྱི་ཁ་ལོ་སྒོ་ར་ཅུང་ཆུང་བའི་དུད་
ཚང་ཞིག་གི་སྒོ་ལམ་དུ་བསྒྱུར་སོང༌། །
སྡེ་བ་འདིར་རླངས་འཁོར་མང་པོ་ཞིག་ཡོང་མ་མྱོང་བ་འདྲ། ཅང་མ་འགོར་
པར་བྱིས་པ་མང་པོ་རུབ་པ་ཙམ་དུ་མ་ཟད། གསར་བུ་གོང་བ་གྱེན་དུ་བསླངས་པ་
འགའ་རེའང་ཡོང་སྟེ། ཡ་མཚན་དང་སྣང་ཆུང་འདྲེས་མའི་ཉམས་ཀྱིས་ང་ཚོ་ལ་
བལྟས་འདུག ཁུ་བོ་སངས་རྒྱས་ནི་ལོ་བཞི་བཅུའི་རྩ་སྟོད་དུ་བུད་པའི་མི་གཟུགས་
ཐུང་ཞིག་སྟེ། སྨུག་པོ་བདེ་མཆོག་དང་བསྡུར་ཚེ་རྔ་མོང་དང་རི་བོང་གི་ཚུལ་དུ་
སོང་ཡོད་མོད། ངོ་ཚུགས་ཧ་ལམ་འདྲ་བའི་ཁར་འགྲོ་སྟངས་ཀྱང་གཅིག་མཚུངས་སུ་
འདུག་པས་ས་གང་དུ་འཕྲད་ཀྱང་ནོར་བའི་ངེས་པ་མེད་པ་འདྲ། ཁོས་མདུན་བསུས་
པ་ལྟར་ང་ཚོས་ཇ་བག་དང་ཆང་སོགས་ལེགས་སྐྱེས་འགའ་བཟུང་སྟེ་ཁྱིམ་ནང་དུ་
སོང་བ་ལ། ཁང་པའི་གྲངས་ཀ་དང་ཤིང་ཆའི་བཟང་ངན་ནི་ངས་དེ་སྔོན་མཐོང་
བའི་ཨ་ཁུ་རྣམ་རྒྱལ་ཚང་ལས་ཆེས་སྡུག་པས། ཚ་རྔ་རྫོང་དམངས་སྲིད་ཅུས་ཀྱི་ཅུས་
ཀྲང་ལ་རང་ཁྱིམ་དུའང་དབུལ་སྐྱོབ་བྱེད་ས་ཞིག་འདུག་སྙམ་པའི་ཚོར་སྣང་སྦྱིན་
འོངས། ཁོས་མཛོད་ཁང་ལས་གདན་ནག་རྙིང་པ་ཞིག་ཁྱེར་ཡོང་སྟེ་ཁྱམས་སུ་བཏིང་
རྗེས། མདུན་ཅོག་དམར་པོ་ཐོག་ན་རི་མོ་ཅི་ཡང་མེད་པ་ཞིག་ཀ་རྩར་བསླངས་ཡོད་
པ་དེ་མདུན་དུ་བཞག་རྗེས། ཕུ་ཐུང་གིས་ཅོག་ཙེའི་ངོས་ཧྲིལ་པོ་འབྱིད་ཙམ་བྱས་པ་



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ། །
དང་ང་ཚོ་ལ་འཛུམ་ཞིག་སྟོན་བཞིན”འདི་གར་སྡོད་ཅིག”ཅེས་སྨྲས་པ་དང་། ཡང་
ཁྱིམ་ཐབ་ཨ་ནེ་འཐེང་བོ་དེར”མྱུར་དུ་ཇ་ཞིག་སྐོལ་དང་། གོ་རེ་ཡང་ཚར་ཟིན་པ་
འདྲ་བས་བཅའ་དགོས་ཚེ་རེམ་ལ་ཆོས་ཤིག”ཟེར། །
“བྲེལ་བ་ལང་མི་དགོས། དལ་མོ་བྱས་ཀྱང་ཆོག”
ཁ་ལོ་པས་དེ་སྐད་སྨྲ་བཞིན་ཨམ་ཕྲག་ལས་དུ་བ་རྐང་གཅིག་བླངས་ནས།
གཅིག་ཁུ་བོ་སངས་རྒྱས་ལ་བྱིན་པ་དང་གཞན་ཞིག་རང་གི་ཁ་ལ་བཙུགས་ཏེ་སོ་
སོར་མེ་བསྒོས་བྱུང༌།
“གསར་བུ་འདི་འུ་ཚང་གི་མག་པ་ཨེ་རེད། ང་དེ་སྔོན་ཅིག་མ་བདེ་བས་སྟོན་
མོར་ཡང་འགྲོ་མ་ཐུབ།” ཁོས་དུ་བ་ཁམ་གང་བརྔུབས་རྗེས། དུང་མཚོར་བལྟས་ནས་
དེ་སྐད་སྨྲས་བྱུང༌།
“རེད། རེད། ཁོའི་མིང་ལ་དཔལ་ཆེན་ཟེར། ལ་ཕར་ནང་གི་འབྲོང་ལུང་སྡེ་བའི་
རེད།” དུང་མཚོས་དེ་ལྟར་མཚམས་སྦྱོར་བྱས་བྱུང་བས། ངས་ཡིན་པའི་བརྡ་ལ་མགོ་
བོ་ལྡེམ་ཙམ་བྱས་པ་ཡིན།
“དེ་འདྲ་ཡིན་ན་ས་ཐག་རིང་རྒྱུ་མི་འདུག རྣམ་རྒྱལ་སྡེ་བའི་ནང་དུ་འབྲོང་
ལུང་ལ་སོང་མྱོང་བའི་མི་མང་རབ་ཅིག་འདུག་”
བར་དེར་བུ་མོ་ལོ་བཅུ་ལྷག་ལ་སོན་པ་ཞིག་ནང་ཁང་ལས་ཕྱིར་བུད་དེ་ཁུ་བོ་
སངས་རྒྱས་ཀྱི་གམ་དུ་ཡོང་ནས་སྐད་དམའ་མོས”ཨ་ཕ་ལགས། ཨ་མས་ཁྱོད་ནང་
ལ་འབོད་ཀྱིན་འདུག”ཟེར། །
ཁུ་བོ་སངས་རྒྱས་མྱུར་དུ་ཡར་ལངས་ནས་ཁྱིམ་ལ་སོང་བ་དང་། ཡང་ཅང་མ་



རྩོམ་བློ་མང་དོན་གྲུབ།
འགོར་པར་ང་ཚོའི་གམ་དུ་ཡོང་ནས”དེ་རིང་ཇ་ཡང་ཚར་འདུག་པས། འདི་སྐོལ་བ་
ལས་ཐབས་མི་འདུག”ཟེར་བཞིན་ང་ཚོས་ཁྱེར་ཡོང་བའི་ཇ་བག་ཅིག་ཁྱེར་ནས་
ནང་ལ་བུད་སོང༌།
ཕྱི་སྒོ་ཕྱེ་བ་དང་མཉམ་དུ་ཨ་ཡེ་ལོ་ན་དྲུག་ཅུར་འབུད་ལ་ཉེ་བ་ཞིག་གིས་གོ་
རེ་བ་མའི་ཁ་ལེབ་འདྲ་བ་ཞིག་ཁྱེར་ནས་བསླེབས་བྱུང་ལ། ཐོག་མར་ངེད་རྣམས་
ལ་ཁྱོད་ཚོ་ཡོང་བ་ཡིན་ནམ”ཞེས་འདྲི་ཙམ་བྱས་རྗེས་ཐད་ཀར་ནང་ཁང་དུ་འཛུལ་
སོང༌། ཡུད་ཙམ་ནས”ནམ་རྒྱུན་ཆང་མ་འཐུང་ཞེ་ན་ཁ་མི་ཉན་པས། ཁྱོད་ཚང་གི་
ཚུགས་ཀར་ལྟོས་དང་། མགྲོན་པོ་ཡོང་ཚེ་སྡུན་ལ་འཇོག་རྒྱུ་ཞིག་ཀྱང་མི་འདུག དེ་
རིང་གོ་རེ་འདི་ཁྱོད་ཚང་ལ་བསྐྱིས་པ་ཡིན། སྐྱིན་པ་ཕྱིས་སུ་བྱིན་ཆོག”ཅེས་ལབ་
ཀྱིན་འདུག་པས། ངའི་སེམས་སུའང་རིག་ལྡན་གྱི་ཁ་བརྡ་དང་སྐྱུག་པོའི་སྐད་ཆ་དེ་
དག་བདེན་ཤས་ཆེ་སྙམ་པ་བྱུང་ལ། ཡང་འདི་ཙམ་གྱིས་རྣམ་རྒྱལ་སྡེ་བ་དང་སྒོས་
སུ་ཁྱིམ་ཚང་ཡོད་ཚད་དེ་འདྲ་དབུལ་བ་མཚོན་མི་ནུས་སྙམ་སྟེ། ད་ཅིའི་སྐད་ཆ་དེ་
དག་མ་ཐོས་ཁུལ་བྱས་ནས་བསྡད་པ་ཡིན། དེའི་ཚེ་ཁུ་བོ་སངས་རྒྱས་ཀྱིས་གོ་རེ་སྡེར་
མ་གང་དང་ཇ་ཟངས་དེམ་གང་ཁྱེར་ནས་བུད་ཡོང་ལ། ངོ་ཧྲིལ་པོ་དགོད་འཛུམ་
ཞིག་གིས་ཁེངས་ཏེ་དེ་རིང་ལས་བཟང་བས་ཨ་ཅེ་གཡུ་ཁོ་ཚང་ལ་གོ་རེ་ཞིག་ཡོད་
པ་མ་གཏོགས། ངེད་ཁྱིམ་ཁ་གཉིས་ཀ་མི་འདྲ་ས་ཡེ་ནས་མེད”ཟེར། །
ཅང་མ་འགོར་པར་ཁུ་བོ་སངས་རྒྱས་ཀྱི་ཆུང་མ་འཐེང་བོ་དེས་དཀར་ཡོལ་
རིགས་མི་གཅིག་པ་བམ་བརྩེགས་ཤིག་ཁྱེར་ཡོང་སྟེ་ང་ཚོར་ཇ་དྲངས་བྱུང་ལ། ཨ་
ནེ་གཡུ་སྒྲོལ་ཡང་མོའི་ཕྱི་རྗེས་འབྲངས་ནས་ཐོན་བྱུང་བས། དུང་མཚོ་མྱུར་དུ་ཡར་



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ།
ལངས་ཏེ”ཨ་ནེ་ལགས། ཁྱོད་འདིར་ཤོག”ཅེས་སྡོད་ས་འཕུད་རྩིས་བྱས་པར། མོས་
མྱུར་དུ”འདི་དུང་མཚོ་མ་ཡིན་ནམ། ད་ལྟ་གཟུགས་སྐྱེས་ནས་ཨ་ནེའི་གཟུགས་ཀྱི་
ཡན་ལ་ཤོར་འདུག ཁྱོད་སྡོད་དང༌། ང་འདུག་ས་འདི་བདེ”ཟེར་བཞིན་ཀ་རྩར་
བསྡད་པ་ན། ལྭ་འདབས་ནས་རྡུལ་ཕྲན་བུ་ཞིག་འཚུབས་བྱུང། །
“ཨ་ཅེ། གསར་བུ་འདི་འུ་ཚང་གི་མག་པ་རེད། ཁུལ་ཐོག་ན་བྱ་བ་ལས་བཞིན་
ཡོད་ཟེར། ད་རེབ་ཁོ་བཟའ་ཟླ་གཉིས་ཀ་འུ་གཉིས་ལ་བལྟ་རུ་ཡོང་བ་རེད།”
ཁུ་བོ་སངས་རྒྱས་ཀྱིས་དེ་ལྟར་མཚམས་སྦྱོར་བྱས་བྱུང་།
“ངས་འུ་ཚང་གི་མག་པ་འདི་ས་གང་ཞིག་ནས་རིག་མྱོང་བ་འདྲ།”
ཨ་ནེ་གཡུ་སྒྲོལ་གྱིས་མིག་འཕུར་འཕུར་ཙམ་བྱས་ཤིང་ང་ལ་ལན་ཅིག་བལྟས་
རྗེས་དེ་ལྟར་ལབ་བྱུང༌།
“སྔོན་ཆད་ང་རྣམ་རྒྱལ་སྡེ་བར་ལན་གཅིག་ཡོང་མྱོང་ལ། ཡོང་དོན་ནི་ཨ་ཁུ་
རྣམ་རྒྱལ་གྱི་དྲུང་དུ《གནའ་རྒྱའི་ཚེ་ལོ》འཚོལ་སྡུད་བྱེད་དུ་ཡོང་བ་ཡིན།
མོས་ངའི་སྐད་ཆའི་ནང་དོན་གསལ་པོ་ཞིག་གོ་མེད་པ་འདྲ་ནའང་། མགོ་བོ་
སྔ་གཞུག་ལ་ལྡེམ་ལྡེམ་འགའ་བྱས་བྱུང་།
“འཚོལ་སྡུད་ཟེར་བ་ནི《གནའ་རྒྱའི་ཚེ་ལོ》ཡིག་ཐོག་ལ་དབབ་ཏུ་ཡོང་བ་
རེད།”
དུང་མཚོས་ཨ་ནེ་ལ་དེ་ལྟར་གསལ་བཤད་བྱས།
“ཁྱོད་ཀྱིས《གནའ་རྒྱའི་ཚེ་ལོ》ཡིག་ཐོག་ཏུ་ཕབ་ཡོད་ཚེ། 《གནའ་རྒྱའི་ཚེ་ལོ》
བཤད་ཀྱང་ཤེས་ངེས་ཡིན། ཁྱོད་བཟའ་ཟླ་གཉིས་ཀྱིས་གྲོང་ཁྱེར་དུ་རྒྱལ་ཁབ་ལ་གླ་



བློ་མང་དོན་གྲུབ།
བྱེད་པ་ལས། རྣམ་རྒྱལ་སྡེ་བ་འདྲ་བའི་སྡེ་བ་གཞན་ཞིག་ཏུ་གཞིས་ཀ་བཟུང་བ་ན།།
ང་ཚོ་སྡེ་བའི་ཨ་ཁུ་རྣམ་རྒྱལ་ཚང་དང་འདྲ་བའི་ཟས་རང་གྲུབ་དང་གོས་རང་གྲུབ་
ཀྱི་འཚོ་བ་རོལ་ཐུབ།”
ཨ་ནེ་གཡུ་སྒྲོལ་གྱིས་སྨོན་སེམས་དང་བཅས་དེ་ལྟར་བཤད་བྱུང༌།
“ཨ་ཁུ་རྣམ་རྒྱལ་ཁོ་ཚོར་སྡུར་ཚུལ་ག་ལ་ཡོད། དུང་མཚོ་བཟའ་ཟླ་གཉིས་ཀྱིས་
ཟླ་གཅིག་ལ་སྒོར་སྟོང་གཅིག་གི་ཡན་ཆད་ལེན་བཞིན་ཡོད་པ་རེད། ཨ་ཁུ་རྣམ་རྒྱལ་
རྣམ་རྒྱལ་སྡེ་བའི་ནང་དུ་ཅུང་ཆོག་པ་མ་གཏོགས། ....༥ །
“ཉིན་འདི་དག་གི་རིང་ལ་ཨ་ཁུ་རྣམ་རྒྱལ་ཁྱིམ་དུ་བཞུགས་ཡོད་དམ།”
ངས་ཁུ་བོ་སངས་རྒྱས་ཀྱིས་ཨ་ཁུ་རྣམ་རྒྱལ་ལ་ངན་གཏམ་རྒྱུ་ཡིན་པ་འདྲ་སྙམ་
པས། ཁོ་གཉིས་ཀས་ལན་བཏབ་ཆོག་པའི་འདྲི་ཚིག་དེ་འཕངས།
ཡོད་ཀི དེ་རིང་སྔ་དྲོ་ད་དུང་ཁོ་ཚང་གི་སྒོ་ཁ་ན་ཉི་མར་ལྡེས་འདུག
ཁོ་གཉིས་ཀྱིས་མཉམ་གཅིག་ཏུ་ལན་བཏབ་བྱུང་།
ཇ་འཐུངས་རྗེས། ང་གཅིག་པུ་ཨ་ཁུ་རྣམ་རྒྱལ་ལ་སྐོར་ཞིག་རྒྱག་ཏུ་སོང་བ་
ཡིན། །
ཁོ་ཚང་གི་ཕྱི་སྒོར་ནང་ལྕགས་བརྒྱབ་ཡོད་པས། ངས་སྐད་ཕྱུང་ནས་ལན་
འགར་བོས་པ་ན། ཞི་མོ་ཆུང་ཆུང་ཁོག་སྟོད་གཅེར་ཧྲེང་དུ་བུད་པ་ཞིག་བརྒྱུགས་
ཡོང་སྟེ་སྒོ་ཕྱེ་བྱུང་བས། ང་མོའི་ཕྱི་རྗེས་འབྲངས་ཏེ་བར་ཁྱམས་སུ་བསླེབས་མ་ཐག་
ཨ་ཁུ་རྣམ་རྒྱལ་གྱིས་ཀྱང་འགྲུལ་པ་ཞིག་ཡོང་བ་ཤེས་ཟིན་པ་འདྲ། དེ་སྔོན་ངེད་
གཉིས་ཀྱིས་ནམ་གུང་བར་དུ་ཁ་བརྡ་བྱེད་སའི་གཟིམ་ཁང་དེ་ལས་སྒོར་བུད་བྱུང་། །



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ། ，
དུས་ཡུན་ལོ་བརྒྱད་དགུ་ཙམ་ལ་མ་ཕྲད་པས། ཁོའི་གཟུགས་ཀྱི་ཆ་བྱད་དང་
གདོང་གི་རྣམ་པ་ནི་གཞན་ཞིག་ལ་འགྱུར་འདུག་སྟེ། སྔོན་ཆད་དང་བསྡུར་ན་ཤ་
བྱང་ཟིན་པས་སྐྱེས་གཟུགས་ཇེ་རིང་དུ་སོང་བ་ལྟར་སྣང་ལ། རྒྱ་ལཱ་ཁམ་ནག་ཆ་ཚང་
ཞིག་གྱོན་པའང་ཐུང་ཞིང་འཁོབས་ཆེ་བའི་ཚུལ་དུ་འདུག་པས་ལུས་ལ་བདེ་མི་སྲིད་
སྙམ་པ་འབྱུང་། ང་མཐོང་མ་ཐག་འཛུམ་ཞིག་ལངས་པ་དེའང་སྔོན་ཆད་ཀྱི་སྐྱིད་
འཛུམ་རང་བྱུང་བ་དེ་མ་ཡིན་པར་སྡུག་འཛུམ་ལྟ་བུ་ཞིག་ཏུ་མཐོང་ལ། སྐྲ་འདབས་
དཀར་པོ་དང་མིག་མཐའ་དམར་ཀོར་རེར་སྣང་བ་དེས། མིའི་སེམས་ལ་ད་ནི་རྒད་
པོ་འདི་ལའང་ཁོའི་ཕུལ་དུ་བྱུང་བའི་ངག་སྒྲུང་ནང་གི་མི་སྣ་གཙོ་བོ《གནའ་རྒྱའི་ཚེ་ལོ》
དང་འདྲ་བར་རྒ་བའི་དུས་ཚིགས་བསླེབས་ཡོད་པའི་མངོན་རྟགས་ཡིན་འདུག་སྙམ།
“ཡ། ཁྱོད་ཡིན་ནམ། ཡུན་རིང་ལ་མ་རིག་པས་ཆ་མེད་ཅིག་ཏུ་གྱུར་འདུག འགྲོ།
ནང་ལ་འགྲོ”
ཁོས་དེ་ལྟར་འཆད་བཞིན་ང་དེ་སྔོན་གྱི་གཟིམ་ཁང་ནང་དུ་ཁྲིད་བྱུང་།
ཨ་ཁུ་རྣམ་རྒྱལ་གྱི་གཟིམ་ཁང་ལའང་ཁོ་ཚང་གི་སྒོའི་ཕྱི་ནང་དང་འདྲ་བར་
འགྱུར་ལྡོག་ཉག་ཙམ་ཡང་བྱུང་མེད་པར། སྔོན་ཆད་ལས་ཀྱང་ཇེ་རྙིང་དང་ཇེ་
བཙོག་ཏུ་སོང་འདྲའི་ཚོར་སྣང་ཞིག་དབང་མེད་དུ་སྟེར་བར་བྱེད། ཁོའི་རེ་བ་ལྟར་
ངེད་གཉིས་ཚ་ཐབ་ཐོག་གི་མདུན་ཅོག་གྲུ་བཞི་མ་དེའི་གཡས་གཡོན་དུ་བསྡད་པ་
ན། མོ་ལོ་ཉེར་དྲུག་ཡས་མས་སུ་བུད་ཡོད་པའི་སྨན་ཤར་ཞིག་གིས་ཐོག་མར་གོ་
རེ་སྡེར་མ་གང་ཁྱེར་ཡོང་བས། ངའི་སེམས་ལ་ཁུ་བོ་སངས་རྒྱས་ཚང་དང་བསྡུར་
ཚེ་ཨ་ཁུ་རྣལ་རྒྱལ་ཚང་གི་འཚོ་བའི་ཆ་རྐྱེན་ཅུང་ལེགས་པ་འདྲ་སྙམ་བྱུང་། དེར་



བློ་མང་དོན་གྲུབ།
མཐུད་ནས་སྨན་ཤར་དེས་ཡང་ཚ་དེམ་ཞིག་དང་དཀར་ཡོལ་གཉིས་ཁྱེར་ཡོང་སྟེ་
ཇ་ལྡུག་རྩིས་བྱེད་སྐབས། ཨ་ཁུ་རྣམ་རྒྱལ་གྱིས”མནའ་མ། མར་ཞིག་འཕངས་མེད་
དམ”ཟེར་བ་ལ། བུ་མོ་དེས་དོགས་མི་བདེ་བའི་ཚུལ་གྱིས”མར་ཁ་སྔོན་ནས་ཚར་
ཟིན་པས་ཟེར་བཞིན་ཅུང་དགྱེ་ནས་བསྡད་བྱུང་བས། རྒད་པོའང་ཅུང་དོགས་
མ་བདེ་བ་འདྲ། འདུག་སྟངས་ཇེ་བདེར་གཏོང་ཙམ་བྱས་རྗེས”དེ་འདྲ་ཡིན་ན་ང་
རྐྱང་བླུགས་ཤིག་”ཟེར། །
ངེད་གཉིས་ཀྱིས་ཇ་འཐུང་ཞོར་དུ་ཕྱོགས་ཡར་མར་གྱི་ཁ་བརྡ་མང་ཙམ་བྱས་
རྗེས། གླེང་གཞི་རང་དབང་མེད་པར་རྣམ་རྒྱལ་སྡེ་བའི་སྟེང་དུ་འཁོར་སོང་།
“རྣམ་རྒྱལ་སྡེ་བའི་ནང་དུ་སྒོར་མོ་ཁྲི་ཡོད་པའི་ཁྱིམ་ཚང་དུ་ཡོད་དམ།” །
ངས་ཨ་ཁུ་རྣམ་རྒྱལ་གྱི་ཉམས་ཚོད་ལེན་ཕྱིར་དེ་ལྟར་དྲིས། །
“སྒོར་ཁྲི་ཟེར་རམ། སྟོང་ཚོ་གཅིག་ཅན་ཡང་མཛུབ་མོ་ནང་དུ་བཀུག་ནས་
བརྩི་རྒྱུ་མེད། །
འདྲི་ཚིག་དེ་ཅུང་མཐོ་སོང་བ་འདྲ། ཨ་ཁུ་རྣམ་རྒྱལ་གྱི་རྒས་གཉེར་བབས་པའི་
ངོ་ལ་ཡ་མཚན་པའི་ཉམས་ཤིག་མངོན་བཞིན་ལན་བཏབ་བྱུང་།
“འོ་ན་རྣམ་རྒྱལ་སྡེ་བ་ནི་ཞིང་ཕྱུགས་གཉིས་ཀ་གཉེར་བའི་སྡེ་བ་ཞིག་ཡིན་
པས། སྒོ་ཁའི་ཕྱུགས་ཟོག་དང་མཛོད་ཀྱི་འབྲུ་ཡོད་ཚད་སྒོར་མོར་བཀུག་ཚེ། སྒོར་
ཁྲིར་འབུད་མཁན་གྱི་ཁྱིམ་ཚང་ཡོད་སྲིད་དམ།”
“དེ་འདྲའང་ཡོད་སྲིད་རྒྱུ་མ་རེད། ཁྱོད་ཚོས་སྒོར་ཁྲི་གཅིག་ཟེར་ན་གྲངས་ཀ་
ཉུང་ཉུང་ཞིག་ཏུ་བརྩིས་འདུག་ཀྱང༌། ང་ཚོ་རོང་འབྲོག་མང་ཚོགས་ལ་མཚོན་ན་དེ་



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ། ，
ནི་རྨི་ལམ་དུ་མ་གཏོགས་འཁོར་མི་སྲིད་པའི་གྲངས་ཀ་ཞིག་རེད།”
“དེ་འདྲ་ཞིག་ག་ལ་སྲིད། ད་ལྟ་རོང་འབྲོག་མང་ཚོགས་ཁྲོད་དུའང་སྒོར་ཁྲི་
གཅིག་ཙམ་དུ་མ་ཟད། ཁྲི་ཚོ་སུམ་ཅུ་ཡོད་མཁན་ཡང་སྒྲ་སྡུད་འཁོར་ལོ་སོགས་སུ་
མཚམས་སྦྱོར་བྱེད་བཞིན་པ་མ་ཚོར་རམ།”
“དེ་འདྲ་གོ་མྱོང་ཡང་། ཕལ་ཆེར་ཁོ་ཚོས་ཤོབ་གཏམ་བཞིན་པ་འདྲ། དེང༌
སང་སྒྲ་སྡུད་འཁོར་ལོའི་ནང་དུའང་ཤོབ་གང་མང་གཏམ་གྱིན་འདུག་སྟེ། ངའི་ཡོན་
བདག་ཅིག་གིས་ཉོས་པའི་ཉི་གློག་དེ་ལོ་གཅིག་ཙམ་ཡང་མ་འགོར་པར་ཆག་འདུག
སྒྲ་སྡུད་འཁོར་ལོ་ལས་བཤད་པ་ལྟར་ན་དེར་འཆག་རྒྱུ་མེད་ཟེར་བས། དེ་འདྲ་ཡིན་
ན་ཤོབ་གཏམ་པ་མིན་ན་ཅི་ཞིག་རེད།”
“རྐྱེན་ངན་དེ་འདྲ་ཡོད་སྲིད་ཀྱང་། ཡོད་ཚད་དེ་འདྲ་ཡིན་ག་ལ་དཔེ། འོ། དེ་ནི་
དོན་དག་གཞན་ཞིག་ཡིན་པས་སྐྱུར་ཞོག ཁྱོད་ལ་འདྲི་རྒྱུ་ཞིག་ཡོད་པ་ནི་རྣམ་རྒྱལ་
སྡེ་བ་དེ་འདྲའི་དབུལ་པོ་ཡིན་པའི་རྒྱུ་རྐྱེད་གང་ལ་ཐུག་ཡོད་དམ།”
“དེ་ནི་ས་བཅུད་ཉམས་པའི་རྐྱེན་ལས་བྱུང་བ་རེད།”
“ས་བཅུད་ཉམས་སོང་ཟེར་བ་ཚུལ་ཅི་འདྲ་ཞིག་ལ་གོ་དགོས་སམ།”
“དེ་ནི་ས་རྐོ་རྡོ་སློག་དང་གསེར་དངུལ་ཟངས་ལྕགས་ལ་སོགས་གཏེར་ཁའི་
རིགས་འདོན་ཚད་ཆེ་ལ་འདོན་ཐེངས་མང་བ་ལས་བྱུང་བ་རེད།”
“རྣམ་རྒྱལ་སྡེ་བར་མཚོན་ན་གསེར་དངུལ་ཟངས་ལྕགས་ལྟ་ཅི། གྱང་ལག་
གསར་པ་གཅིག་ཙམ་ཡང་མཐོང་རྒྱུ་མེད་པས། སྡེ་བ་འདིར་ས་བཅུད་ཉམས་
དགོས་དོན་ཅི་ཞིག་ཡོད་དམ།”



ཙོ་ བློ ་མང་དོན་གྲུབ།
“ང་ཚོ་ཆོས་ལུགས་པ་རྣམས་ཀྱི་བཤད་ཚུལ་ལྟར་ན། ས་ཆ་གཞན་དུ་གསེར་
དངུལ་ཟངས་ལྕགས་སོགས་གཏེར་ཁའི་རིགས་བཏོན་ན། ས་དེར་མ་ཟད་དེ་མིན་གྱི་
ས་ཆ་གཞན་པའི་བཅུད་ཀྱང་ཤོར་འགྲོ་བ་རེད་ཟེར།”
“ང་ལ་མཚོན་ན་ཆོས་ལུགས་ཀྱི་གོ་བ་དེ་འདྲ་གཏིང་ཟབ་མོ་ཞིག་མེད་
ནའང༌། ཚན་རིག་གི་ཤེས་བྱ་ཅུང་ཙམ་སྦྱངས་མྱོང་བས། མངོན་སུམ་ཚད་མ་ཁས་
ལེན་པ་ལས་དེ་འདྲའི་ལྐོག་གྱུར་རྣམས་ཁས་ལེན་རྒྱུ་དཀའ།”
“ཁྱོད་ཀྱིས་འཆད་བཞིན་པའི་མངོན་སུམ་ཚད་མ་ཟེར་བ་ག་འདྲ་ཞིག་ཡིན་
ནམ།” །
“དེ་ནི་དངོས་ཡོད་འཚོ་བའི་ཁྲོད་དུ་གང་ཟག་ཕལ་མོ་ཆེར་མིག་མཐོང་ལག་
ཟིན་དུ་ཡོད་པའི་བྱ་དངོས་ཏེ། དཔེར་ན་ཨ་འཛོམས་སྡེ་བས་ཆུ་མཛོད་ལས་ཏེ་ལོ་
ཡག་བྱུང་བ་དང༌། རྣམ་རྒྱལ་སྡེ་བར་ཆུ་རྐ་མེད་པས་ཐན་པར་སྐྲག་དགོས་པ་ལྟ་བུ་
དང་། ཡང་སྒོ་ར་སྡེ་བས་རྩྭ་ར་བསྐོར་པས་ཕྱུགས་ཟོག་གི་གྲངས་ཀ་གློ་བུར་འཕར་བ་
དང་། རྣམ་རྒྱལ་སྡེ་བས་རྩྭ་ར་བཤིགས་ཏེ་ཕྱུགས་ཟོག་གི་རྟིང་ཐག་འཆད་ལ་ཉེ་...”
སྐབས་དེར་ཁུ་བོ་སངས་རྒྱས་ཀྱི་བུ་འབྲིང་བོ་བདག་ནུབ་འཚལ་འཐུང་དུ་ཤོག་
ཅེས་འབོད་པར་བསླེབས་བྱུང་བས། ཨ་ཁུ་རྣམ་རྒྱལ་ངེད་གཉིས་ཀྱི་ཁ་བརྡ་རེ་ཞིག་
ཆད་ནའང་། ཨ་ཁུ་རྣམ་རྒྱལ་གྱིས”ངེད་གཉིས་ནི་ལོ་ངོ་བཅུའི་སྔོན་གྱི་གྲོགས་པོ་
ཡིན་པས། དོ་དགོང་ཡིན་གཅིག་མིན་གཉིས་སུ་ངེད་ཚང་དུ་ཞག་འདུག་བྱེད་དགོས།
ཁྱོད་སོང་ལ་ཨ་ཕར་དེ་ལྟར་ཤོད། ནངས་དུས་སྔ་མོ་ནས་བསྐྱལ་ཡོང་ངེས”ཟེར་
བཞིན་བུ་དེ་ཕྱིར་མངགས་སོང་། ངས་ཀྱང་དེ་ལྟར་ཁས་བླངས་ཏེ་དགོང་མོ་དེར་



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ།
སྔོན་ཆད་དང་འདྲ་བར་ཨ་ཁུ་རྣམ་རྒྱལ་ཚང་དུ་ཞག་འདུག་བྱས་པ་ཡིན།
ནུབ་འཚལ་འཐུངས་རྗེས། ངེད་གཉིས་ཀྱིས་ད་ཅི་དང་འདྲ་བར་མུ་མཐུད་དུ་
ཁ་བརྡ་བྱས།
“ལོ་འདི་དག་གི་ནང་དུ། ཁྱོད་ཚང་ལ་མཚོན་ན་དཔལ་འབྱོར་གྱི་ཡོང་ཁུངས་
གཙོ་བོ་ཅི་ཞིག་ཡིན་ནམ།” །
ངས་རྣམ་རྒྱལ་སྡེ་བ་ལས་ཨ་ཁུ་རྣམ་རྒྱལ་ཚང་གི་འཚོ་བའི་རྣམ་པ་དེ་རང་ལ་
མཁོ་གལ་ཆེ་སྙམ་སྟེ་མུ་མཐུད་དུ་དྲིས།
“ཡོང་ཁུངས་གཙོ་བོ་གསུམ་ཡོད་དེ། གཅིག་ནི《གནའ་རྒྱའི་ཚེ་ལོ》བཤད་པའི་
ཡོན་དང་། གཉིས་པ་ནི་བུ་ཆེ་བ་རབ་བརྟན་གྱིས་ཤིང་ཚོང་བརྒྱབ་པའི་ཡོང་འབབ།
གསུམ་པ་ནི་ཞིང་ཐོག་ཏུ་ཡོང་སྒོ་མེད་ཀྱང་ཕྱུགས་ཟོག་གི་སྟེང་དུ་ཡོང་འབབ་ཅུང་
ཟད་ཡོད་པ་བཅས་རེད།”
“སྡེ་བ་འདིར་མཚོན་ན་ཕྱུགས་ལས་གཙོ་བོ་ཡིན་ནའང༌། ཞིང་ལས་ཀྱང་
བཟང་བར་མཐོང་བས་ཡོང་སྒོ་ཅུང་ཙམ་ཡང་མེད་པ་ག་ལ་སྲིད།”
“ཡོང་སྒོ་ཅུང་ཙམ་ཡོད་ཀྱང༌། སྡེ་བ་འདིའི་མི་རྣམས་ཞིང་ལས་ལ་མི་དགའ་
བས་ཡོང་སྒོ་ཆེར་མི་འདུག ངེད་ཚང་ལ་མཚོན་ན་བཟའ་ཉོག་ཅུང་མང་བས་ལོ་
རེའི་ཟ་མ་འདང་བ་ཙམ་ཡིན། །
“དེས་ན་སྡེ་བ་འདིར་ཟ་མས་མི་འདང་བའི་ཁྱིམ་ཚང་ཨེ་ཡོད་དམ།”
“ལོས་ཡོད། བློ་བརྟན་ཚང་དང་སྒྲོལ་ཁོ་ཚང་། ད་དུང་སངས་རྒྱས་ཚང་། འོ། དེ་
བརྩི་ཉན་རྒྱུ་མ་རེད།”



བློ་མང་དོན་གྲུབ།
ཨ་ཁུ་རྣམ་རྒྱལ་གྱིས་གློ་བུར་བཤད་མཚམས་བཞག་པར་བརྟེན། ང་ལ་དགོད་
བྲོ་ཞིང་ངུ་ཡང་འཆོར་བའི་ཚོར་སྣང་ཞིག་དབང་མེད་དུ་སྐྱེས་ཡོང་བས། མུ་མཐུད་
དུ་འདྲི་འདོད་མ་སྐྱེས། །
“ཁྱོད་ཀྱིས་འདི་དག་དྲིས་ནས་ཅི་ཞིག་བྱ་རྩིས་ཡིན་ནམ།”
རྒད་པོས་ཇ་ཧུབ་གང་འཐུངས་རྗེས་དེ་ལྟར་དྲིས་བྱུང༌།
“ངས་དཔྱད་རྩོམ་ཞིག་འབྲི་བཞིན་ཡོད་པས་མཁོ་གལ་ཅུང་ཆེ”
ཁོས་ཡིན་པའི་བརྡ་ལ་མགོ་བོ་ལྡེམ་ཙམ་བྱས་རྗེས”རྣམ་རྒྱལ་སྡེ་བ་འདི་འདྲ་
དབུལ་བའི་རྩ་བ་དེ། རྣམ་རྒྱལ་སྡེ་བའི་མི་རྣམས་ལས་ཀར་དེ་འདྲར་མི་དགའ་བའི་
ཆ་ལ་རག་ལས་ཡོད་པ་རེད”ཟེར། །
“ངས་གོ་ཚུལ་ལྟར་ན། རྣམ་རྒྱལ་སྡེ་བའི་མི་རྣམས་སྔོན་ཆད་ཐོན་སྐྱེད་ངལ་
རྩོལ་ལ་དགའ་བ་ཡིན་ཟེར་བ་མ་ཡིན་ནམ།”
ངས་གོམ་གང་མདུན་སྤོས་ཀྱིས་དེ་ལྟར་དྲིས།
“དེའི་དུས་གོང་རིམ་ནས་དེད་ཡོང་བས་མ་ལས་ས་ག་ལ་འགྲོ།
“འོ་ན་དེང་སང་གོང་རིམ་ན་འདེད་མཁན་མེད་པ་ཨེ་རེད།”
“འདེད་མཁན་མེད་པ་ག་ལ་ཡིན་ཀྱང༌། ཁ་ལེན་མཁན་ཇེ་ཉུང་ལ་སོང་བས་
རེད། དེང་སང་གི་གསར་བུ་ཚོར་ཕར་ལ་ཁ་ཏ་བསླབ་བྱ་བྱས་ན་ཚུར་ལ་ཁ་ལོག་
ཚིག་ལོག་བརྒྱབ་ཡོང་བས། གོང་རིམ་ནས་ཡོང་བའི་ལས་བྱེད་པ་ཡིན་ན་ཡང་འདྲ།
སྡེ་བའི་མིང་བཏགས་ཚོ་ཡིན་ནའང་རུང་། ་བྱ་ཁྱུང་དགོན་པར་མ་ངན་ན། ང་དགེ་
བསྐོས་གཅིག་པུར་གྱོང་གུད་ཅི་ཡོད་སྙམ་ནས་ལས་དོན་ཡོད་ཚད་རང་ཡན་དུ་
46



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ། །
གཏོང་བར་བྱེད་པས། སྡེ་མི་ལེ་ལོ་ཅན་རེ་རེས་གྲུབ་པའི་ཁྱིམ་ཚང་དང་། ཁྱིམ་ཚང་
མགོ་རྔ་མེད་པ་ཅན་རེ་རེས་གྲུབ་པའི་སྡེ་བ་འདི་དབུལ་པོར་མི་འགྱུར་བ་ག་ལ་
སྲིད། ..
བར་དེར་འབྲུག་སྒྲ་ཞིག་ཐག་རིང་ནས་རིམ་བཞིན་ཇེ་ཉེར་སོང་བ་དང་
བསྟུན་ནས་ཆར་བ་འབྲིང་ཙམ་ཡང་ཤག་ཤག་ཏུ་བབས་བྱུང་བས། ཨ་ཁུ་རྣམ་རྒྱལ་
གྱི་ཁ་བརྡའང་འབྲུག་སྒྲའི་རྒྱུན་དང་བསྟུན་ནས་གློ་བུར་ཆད་པར་གྱུར་པ་དང་། ངས་
ཀྱང་རྣམ་རྒྱལ་སྡེ་བ་དང་སྒོས་སུ་ཨ་ཁུ་རྣམ་རྒྱལ་ཚང་གི་དཔལ་འབྱོར་གྱི་སྲབ་
མཐུག་ཅུང་རྒྱུས་ལོན་བྱུང་བས་མུ་མཐུད་ནས་འདྲི་མ་འདོད་པར་བརྟེན། ངེད་
གཉིས་ཀྱི་ཁ་བརྡའང་གྲིས་གཏུབས་པ་ལྟར་རང་བཞིན་གྱིས་ཆད་པར་གྱུར།
ང་དང་ཨ་ཁུ་རྣམ་རྒྱལ་གཉིས་ཀ་ཁོའི་གཟིམ་ཁང་དུ་ཉལ་ནས་ཅང་མ་འགོར་
པར། ཁོ་ལ་འདང་རྒྱག་ཅི་ཡང་མེད་པར་སྡུར་བ་ཡང་མོ་ཞིག་འཐེན་བཞིན་གཉིད་
དུ་ཡུར་ཟིན་ནའང་། ང་ལ་མཚོན་ན་མྱུར་བ་མྱུར་དུ་གཉིད་ཀྱི་ཞིང་ཁམས་སུ་མྱུག་
མ་ཐུབ། ཨ་ཁུ་རྣམ་རྒྱལ་དང་རྣམ་རྒྱལ་སྡེ་བའི་མ་འོངས་པར་བསམ་གཞིག་རེ་
བཏང་ཚེ་ཡིད་སེམས་དབང་མེད་དུ་གླེང་བྱུང་ལ། སྒྲེང་བ་དེ་ཤུགས་དྲག་ཏུ་འཕེལ་
པ་དང་བསྟུན་ནས་མཆི་མའི་རྒྱུན་ཡང་ཤར་ཤར་དུ་ཐོན་ཏེ་སྔས་འབོལ་ལ་སིམ་
པར་གྱུར། གྲག་མེད་འགུལ་མེད་དུ་བཞུར་བའི་མཆི་མའི་རྒྱུན་དང་བསྟུན་ནས། ཁང་
པའི་ལྕམ་དྲལ་བར་ནས་ཀྱང་ཐིགས་ཆུ་ཆེ་ཆུང་སྣ་ཚོགས་ཐིགས་བྱུང་ལ། ཐིགས་
ཆུའི་ཐག་སྒྲ་རེ་རེ་ནི་རྣམ་རྒྱལ་སྡེ་བ་རྨོངས་མུན་གཉིད་ལས་སློང་བའི་གསང་བརྡ་
རེ་རེ་དང་འདྲ་ནའང་། ང་མ་གཏོགས་རྣམ་རྒྱལ་སྡེ་བའི་ནང་དུ་གསང་བརྡ་དེའི་



ནང་དོན་རྟོགས་ཐུབ་མཁན་དུ་ཡོད་དམ།...
ཕྱི་ཉིན་སྔ་དྲོ་ང་ཁུ་བོ་སངས་རྒྱས་ཚང་དུ་བསླེབས་དུས་བཟའ་མི་ཡོད་ཚད་
སྔ་མོ་ནས་ལངས་ཏེ་ཞོགས་ཟས་གྲ་སྒྲིག་ལ་བྲེལ་འདུག་པར་མ་ཟད། ཁ་ལོ་པ་དང་
དུང་མཚོ་གཉིས་ཀའང་ལངས་ཏེ་ཁ་ལག་འཁྲུད་བཞིན་འདུག ཁོ་ཚང་དུ་ད་དུང་
ངའི་གྲོགས་པོ་རྙིང་པ་ཞིག་ཀྱང་འདུག་སྟེ། མི་དེ་ནི་ད་ལྟའི་ང་དང་འདྲ་བར་ཨ་
ཁུ་རྣམ་རྒྱལ་དང་རྣམ་རྒྱལ་སྡེ་བར་སེམས་ཁུར་བྱེད་པའི་རིག་ལྡན་རེད། རིག་ལྡན་
གྱིས་ད་ལྟ་གྲྭ་ཆས་ཕུད་དེ་སྐྱ་ཆས་སྤྲས་འདུག་ལ། སྔོན་ཆད་དང་བསྡུར་ཚེ་ལུས་
ཕུང་ཇེ་བཟང་དུ་སོང་ཡོད་པས། དར་ཤིང་ཞིག་ལ་དཔེ་བླངས་ཚེ་ཐལ་དྲགས་པའི་
སྣང་བ་སྟེར། ཁོས་འཛུམ་པའི་སོ་ཕྲེང་ལྷུག་པོར་གྲོལ་ཏེ་"འུ་གཉིས་ཀ་འདི་ལྟར་
འཕྲད་རྒྱུ་ནི་ངའི་ཡིད་ཀྱི་ཟུར་ལའང་མ་འཁོར་ཏེ། ལྷག་པར་རྣམ་རྒྱལ་སྡེ་བའི་ནང་
དུ་འཕྲད་རྒྱུ་ནི་རྨི་ལམ་གྱི་ཞིང་ཁམས་ཁོ་ནར་ཡོང་སྲིད། ད་ལྟ་ཁྱོད་ཀྱང་རྣམ་རྒྱལ་
སྡེ་བར་ལས་འབྲེལ་ཡོད་པས། རྣམ་རྒྱལ་སྡེ་བར་ཡར་རྒྱས་ཀྱི་འཕར་རྩ་ཡང་བསྐྱར་
ལྡིང་ཡང་སྲིད་”ཟེར། །
ངས་རྣམ་རྒྱལ་སྡེ་བ་དང་སྒོས་སུ་ཨ་ཁུ་རྣམ་རྒྱལ་ཚང་གི་གནས་བབ་ཡོད་
ཚད་མངོན་སུམ་མིག་གིས་མཐོང་བས། དེ་སྔོན་ཡིད་ཆེས་མ་མྱོང་བའི་ཁོ་ལ་དུངས་
སེམས་སྔ་ན་མེད་པ་ཞིག་འཕེལ་བས། ལག་འཇུ་དམ་པོར་བྱེད་བཞིན”རེད་ཡ།
རྣམ་རྒྱལ་སྡེ་བའི་མདུན་ལམ་ནི་འཇིགས་ཡེར་བ་ཞིག་སྟེ། ད་ལྟ་མྱུར་དུ་རྣམ་རྒྱལ་
སྡེ་བའི་འཚོ་སྟངས་འདི་བཅོས་བསྒྱུར་བྱེད་མ་ཐུབ་ཚེ། མི་ལོ་བཅུ་ཕྲག་ལྷག་ཀྱང་མ་
འགོར་པར་སྡེ་བ་ཆེན་པོ་འདི་ཉིད་སྤྲང་སྡེ་ཆེན་པོ་ཞིག་ཏུ་འགྱུར་ངེས་པ་ཁོ་ཐག་



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ།
རེད”ཅེས་གདེང་ཚོད་ཡོད་པའི་སྒོ་ནས་སྨྲས། །
ཞོགས་ཟས་ཟོས་རྗེས། རིག་ལྡན་གྱིས་དུང་མཚོ་ངེད་གཉིས་ཁྲིད་དེ་རྣམ་རྒྱལ་
སྡེ་བའི་སྟོད་སྨད་ཀུན་ལ་ཞིབ་ལྟ་བྱེད་དུ་སོང་།
“འདི་ནི་ངས་དེ་སྔོན་ཁྱོད་ལ་བཤད་མྱོང་བའི་ཟོག་ལུག་བཀྲུ་ས་སྟེ། ཨར་
འདམ་མང་ཤོས་རྐུ་ལ་ཤོར་པས་ལས་འཕྲོར་ལུས་པ་རེད།”
ངེད་གསུམ་པོ་སྡེ་ཟུར་གྱི་གྲམ་མཐིལ་བརྒྱུད་ནས་ཡུད་ཙམ་སོང་བ་ན། རྩིག་
འཕྲོར་ལུས་པའི་ཁྲུས་རྫིང་ཞིག་རལ་དུ་སོང་བ་ཞིག་དང་ཕྲད་པས། རིག་ལྡན་གྱིས་
དེ་ལྟར་མཚམས་སྦྱོར་བྱས་བྱུང༌།
དངོས་གནས་ས་ཡི་འཁོར་ཕྱོགས་དང་ཆུ་ཡི་བཞུར་སྟངས། ད་དུང་རྡོ་དང་
ཟེགས་མ་རང་བྱུང་དུ་གྲུབ་ཚུལ་བཅས་ཀྱིས་ས་འདི་གར་ཟོག་ནད་ཀྱི་རྩ་བ་དྲུངས་
ནས་འབྱིན་པར་བྱེད་པའི་ཁྲུས་རྫིང་ཞིག་ལས་ཚེ་ཧ་ཅང་འཚམས་ནའང། ཀུན་ལ་
ཕན་པའི་ལས་ཀ་དེའི་མཇུག་འགྲུབ་དབང་མ་བྱིན་པར་ཙི་གུའི་སྐྱེ་བ་བླངས་ཏེ་
ཡོད་ཚད་སྒོར་མོར་བརྗེས་པ་ནི་ཅི་འདྲའི་གླེན་རྟགས་ཚ་བ་ལ་ཨང་། ང་ཚོས་ལས་
ནས་ས་ཁར་མ་བུད་པའི་རྩིག་པ་དང༌། རྩིག་པ་ཁ་ཤོ་སྣ་རལ་ཅན་དུ་གྱུར་པའི་ཁྲུས་
རྫིང་། ཁྲུས་རྫིང་ཧྲིལ་པོ་བྱེ་མས་བཀང་བའི་ངང་ཚུལ་བཅས་ལ་ལྟ་བཞིན་ཤུགས་
རིང་ནར་ནར་བ་རེ་བྱུང་རྗེས། ཕན་ཚུན་ལ་ཁ་བརྡ་ཅི་ཡང་མེད་པར་སྡེ་སྟོད་ཀྱི་རྣམ་
རྒྱལ་སྒང་ལ་དམིགས་ཏེ་སོང་།
དུས་ཚིགས་འདི་ཡང་བདག་སྔོན་ཆད་རྣམ་རྒྱལ་སྡེ་བའི་ཨ་ཁུ་རྣམ་རྒྱལ་གྱི་
དྲུང་དུ《གནའ་རྒྱའི་ཚེ་ལོ》འཚོལ་སྡུད་བྱེད་དུ་ཡོང་བ་དང་འདྲ་བར་སྟོན་དུས་ཤིག་



རྩོ བློ་མང་དོན་གྲུབ།
ལ་ཁེལ་འདུག་ནའང་། སྡེ་སྟོད་ཀྱི་རི་བོ་རྩེ་གསུམ་ཅན་དེ་ལས་རྣམ་རྒྱལ་སྡེ་བར་
ཟུག་འདུག་པའི་རྐང་ལམ་དེ་གཞུང་ལམ་ལྟ་བུ་ཞིག་ཏུ་གྱུར་པ་ལས། སྔོན་ཆད་ལམ་
ཕྲན་དེའི་མཐའ་གཉིས་སུ་ནས་དང་ཀེ་ཚེ་སོགས་བཏབ་ཡོད་པའང་ད་ལྟ་རྩྭ་ཡན་
གྱིས་ཁེངས་འདུག་པས་ཞིང་ས་ལྟ་ཅི་རྩྭ་ས་ལེགས་པོ་ཞིག་ཏུའང་བརྩི་དཀའ། ལྷག་
པར་སྔོན་ཆད་རྩྭ་ར་འགོག་བྱེད་ཀྱི་ལྕགས་རའི་གྲིབ་མ་ཙམ་ཡང་མཐོང་རྒྱུ་མེད་
པའི་ཁར། སྡེ་སྟོད་ཀྱི་ནགས་རི་ཕྱུག་མོའང་བཅད་ནས་རི་འདབས་ཡན་ལ་ཤོར་
འདུག་པས། གྲོག་མོ་ཆུང་ངུ་ཤར་ཤུར་དུ་ཕྱེ་བ་ཕྱོགས་གཅིག་ཏུ་འདུས་ཏེ། གསར་དུ་
བྱུང་བའི་གཞུང་ལམ་དེའི་བརྒྱུད་དུ་གྲམ་པ་ཆུང་ངུ་ཞིག་སྡེ་ཟུར་གྱི་ཕུ་རིང་རྒྱུ་མེད་
པའི་གྲམ་པ་ཆེན་པོ་དེར་འདྲེས་འདུག་པ་རེད། །
རིག་ལྡན་གྱིས་ང་ཚོའི་རྐང་འོག་གི་ལམ་དེ་བསྟན་ནས”ལམ་འདི་ནི་རྣམ་རྒྱལ་
སྡེ་བའི་གསར་བུ་ཚོས་མ་སྐུལ་དང་བླངས་ཀྱིས་ལས་པའི་རྐུན་ལམ་སྟེ། ཁོ་ཚོས་ལམ་
འདི་བརྒྱུད་ནས་མཁའ་ལམ་བརྟོལ་བའི་གསོམ་སྡོང་རེ་རེ་རང་ཡུལ་དུ་འཕེན་པར་
བྱེད་ལ། དེ་ནས་ཕྱོགས་ཀྱི་ཚོང་པ་དང་རྐུན་གྲོགས་སྣ་ཚོགས་བརྒྱུད་དེ་ཤ་དང་ཚོད་
མ། འབྲུ་རིགས་དང་དུད་ཆང་། ད་དུང་སྒོར་མོ་བདེན་རྫུན་གཉིས་ཀར་རྗེ་བཞིན་
ཡོད”ཟེར།
“སྒོར་མོ་བདེན་རྫུན་གཉིས་ཀ་ཟེར་བ་ཅི་ཡིན་ནམ།”
དུང་མཚོས་སྐད་ཆ་དེའི་ནང་དོན་མ་གོ་བས་དེ་ལྟར་དྲིས། །
“དེ་ནི་གྲུང་པོ་རྣམས་ཀྱི་ལག་ཏུ་སྒོར་མོ་ངོ་མ་དང་། བླུན་པོ་འགའ་རེར་སྒོར་
མོ་རྫུན་མས་མགོ་བསྐོར་བར་བསྟན་པ་རེད།”



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ།
ངས་མོར་དེ་ལྟར་འགྲེལ་བཤད་བྱས་པ་ལ། རིག་ལྡན་གྱིས་བདེན་པའི་བརྡ་ལ་
མགོ་བོ་ལྡེམ་ལྡེམ་བྱས་བྱུང༌།
“ཁྱོད་གཉིས་ཀྱིས་ལྟོས་དང༌། ནགས་གཅོད་ན་གཅོད་སྲོལ་ཡོད་ཀྱང་། འདི་
ལྟར་གཅོད་པ་ནི་གཏོར་བརླག་རང་བཞིན་ཅན་ཏེ། རྒྱལ་ཁབ་ཀྱི་རྒྱལ་ཁྲིམས་ཀྱང་
ད་ལྟ་གང་དུ་ཡོད་པ་མི་ཤེས།”
ངེད་གཉིས་ཀྱིས་རིག་ལྡན་གྱིས་བསྟན་པའི་རི་ངོས་ཀུན་ཏུ་མིག་ཉུལ་བྱས་པ་
ལ། བྱིས་པ་ལོ་བརྒྱད་ཚད་ཀྱི་མཚམས་སུ་བཅད་ཡོད་པའི་སྨད་ཡས་རེ་རེ་ནི་ཐོ་
ཡོར་ཆེན་པོ་རེ་རེ་གྱེན་དུ་བསླངས་པ་དང་མཚུངས་ལ། ལོ་ཟླའི་ཆར་ཆུས་བྲན་པས་
རལ་ནས་ནག་ཡོ་རེ་འདུག ལྷག་པར་སྡོང་བོ་དྲུད་ཤུལ་དུ་རྐ་ཆུ་ལྟ་བུའི་ཤར་མོ་མང་
པོ་བཏོད་ཡོད་པས། ཤྭ་འོད་བརྡོལ་ཚེ་ཆུ་ལོག་རྣམ་རྒྱལ་སྡེ་བའི་ཕྱོགས་སུ་རྒྱུགས་
རྐྱང་བཟོས་འདུག་”
“ངས་ཤེས་དུས་རི་འདབས་འདིར་གྲམ་པ་ཆུང་ཆུང་འདི་ལྟ་བུ་ཞིག་ལྟ་ཅི།
ལུང་ཤུར་ཙམ་གྱི་ཤུལ་ཡང་མི་འདུག་མོད། ད་ལྟ་འདི་གར་དྲག་ཆར་འབབ་ཐེངས་
རེར་ཆུ་ལོག་བྱུང་སྟེ་སྡེ་བའི་ཟོག་ལུག་འགའ་རེ་ཁུར་མྱོང་ལ། ཕྱིས་སུ་མིའི་ཚེ་སྲོག་
དང་སྒོས་སུ་རྣམ་རྒྱལ་སྡེ་བ་མི་འཁུར་བའི་ངེས་པ་མི་འདུག་”
རིག་ལྡན་གྱི་ངོ་ལ་སྐྱོ་བའི་ཉམས་ཤིག་མངོན་བཞིན་རང་ལབ་ཀྱི་ཚུལ་དུ་དེ་
སྐད་སྨྲས་བྱུང་།
སྐད་ཆ་དེ་གོ་བས། ང་ལ་རང་དབང་མེད་པར་གྲང་འདར་མཚམས་མེད་པ་
ཞིག་བརྒྱབ་བྱུང་། .....



*
་ བློ་མང་དོན་གྲུབ།
རྣམ་རྒྱལ་སྡེ་བར་རྒྱུས་ལོན་དུ་ཕྱིན་པའི་ལས་དོན་དེ་ལྟར་མཇུག་བསྒྲིལ་རྗེས།
དུང་མཚོ་ངེད་གཉིས་འགྲོགས་ཏེ་ཕྱིར་ཁུལ་ཐོག་ཏུ་ཡོང་བ་དང༌། དེ་སྔོན་ཨ་ཁུ་
རྣམ་རྒྱལ་གྱི་དྲུང་དུ་འཚོལ་སྡུད་བྱས་པའི《གནའ་རྒྱའི་ཚེ་ལོ》ལ་ལན་གཅིག་བལྟས་
རྗེས། དངོས་གནས་རྣམ་རྒྱལ་སྡེ་བར་ཁག་ཅིག་མི་འདུག་སྙམ་བཞིན་མ་ཕྱི་དེ་
རྣམས་གད་སྙིགས་ཀྱི་སྣོད་དུ་འཕངས།
བཞི་པ།
དུས་ཕྱིས་ཀྱི་ལོ་ངོ་དུ་མའི་རིང་ལ། ངས་སྒྱུག་པོའི་ཁ་ནས་རྣམ་རྒྱལ་སྡེ་བ་
དང་ལྷག་དོན་ཨ་ཁུ་རྣམ་རྒྱལ་གྱི་གནས་ཚུལ་ཕྲན་བུ་གོ་ནའང༌། རྣམ་རྒྱལ་སྡེ་བའི་
དཔལ་འབྱོར་གྱི་ཆ་རྐྱེན་སྔར་ལས་ཇེ་སྡུག་ཏུ་སོང་བའི་དུས་མཚུངས་སུ། ཨ་ཁུ་
རྣམ་རྒྱལ་ཚང་གི་ཡོང་འབབ་ཀྱང་ཇེ་ཉུང་དུ་སོང་སྟེ། ཁོའི་ཟས་རང་འགྲུབ་དང་
གོས་རང་འགྲུབ་ཀྱི་འཚོ་བ་རོལ་སྟངས་ལའང་ཕོག་ཐུག་འབྱུང་བཞིན་པ་ཙམ་ལས་
འཕྲིན་གསར་ཆེན་པོ་ནི་གོ་མ་བྱུང༌། །
1994ལོའི་སྟོན་གཞུག་གི་གཟའ་ཉི་མའི་ཉིན་གུང་ཞིག་ལ། སྒྱུག་པོ་ཚབ་ཚུབ་
ངང་ངེད་ཚང་དུ་བསླེབས་བྱུང༌། ངོ་མདངས་སྐྱ་བོར་གྱུར་ཚུལ་ལ་བརྟགས་ན་དོན་
རྐྱེན་ཞིག་བྱུང་ཡོད་པ་རྟོགས་ཐུབ། །
“ཨ་ཕ་ལགས། ཁྱོད་ཀྱི་ངོ་མདངས་ལ་ལྟོས་དང་། དོན་རྐྱེན་མི་ལེགས་པ་ཞིག་
བྱུང་སོང་བ་མ་ཡིན་ནམ།”



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ།
དུང་མཚོས་ཇ་འདྲེན་ཞོར་དུ་དེ་ལྟར་དྲིས།
“འོ་ལེ། རྣམ་རྒྱལ་སྡེ་བའི་ནང་དུ་དོན་རྐྱེན་ཆེན་པོ་ཞིག་བྱུང་ཟིན།”
“ཅི་ཞིག་ཡིན་ནམ།”
དུང་མཚོ་ངེད་གཉིས་ཀྱིས་མཉམ་གཅིག་ཏུ་དྲིས།
“ཉིན་འགའི་སྔོན་ལ་ཨ་ཁུ་རྣམ་རྒྱལ་གྱི་བུ་ཆེ་བ་རབ་བརྟན་གྱིས་རྣམ་རྒྱལ་སྡེ་
བའི་སྡེ་དཔོན་བསད་སོང་།”
ཁོས་མགྲིན་པ་བསལ་ཙམ་བྱས་རྗེས་དེ་སྐད་ཟེར།
“སྡེ་དཔོན་སུ་རེད། ཨ་ཁུ་གནམ་གོ་ཟེར་བ་ཨེ་ཡིན།”
ངས་སྒུག་མ་བཟོད་པར་དེ་ལྟར་དྲིས།
“རེད་ཡ། གནམ་གོ་རེད། ཁོ་ནི་རྣམ་རྒྱལ་སྡེ་བར་མེད་ཐབས་མེད་པའི་མི་ཞིག་
ཡིན།”
སྒྱུག་པོའི་སྐད་ངག་ཅུང་འདར་ཚུལ་ལ་བརྟགས་ན། ཁོའི་སེམས་ཁོང་གི་
གཤོང་བུར་སྡུག་གི་མཚོ་མོ་ཞིག་འཁྱིལ་ཡོད་པ་རྟོགས་ཐུབ།
བར་དེར་ངེད་གསུམ་པོའི་ཁ་བརྡ་ཡུད་ཙམ་ལ་ཆད་པས། ཁང་པའི་ནང་ཧྲིལ་
པོ་ཁུ་སིམ་མེར་གྱུར་ལ། རྩིག་ངོར་བཀལ་བའི་ཆུ་ཚོད་གྲུ་བཞི་མ་དེ་ཁོ་ནར་སྣང་
བརྟག་ཅི་ཡང་མེད་པར”ཐག་ཐག”གི་སྒྲ་སྒྲོག་བཞིན་མཚམས་མེད་དུ་འཁོར་གྱིན་
འདུག
“ཡ་ང་བའི་དོན་དག་དེ་འདྲ་ཞིག་ཇི་ལྟར་བྱུང་བ་ཡིན་ནམ།”
ངས་ཁུ་སིམ་པའི་རྣམ་པ་དེ་བསྒྱུར་སླད་བསམ་བཞིན་དེ་ལྟར་དྲིས། །



བློ་མང་དོན་གྲུབ
“སྡེ་དཔོན་གནམ་གོས་རབ་བརྟན་གྱི་ཤིང་རྐུན་གྲོགས་ཧོས་ཧོས་ཤིག་རྫོང་
སྤྱི་བདེ་མི་སྣར་འཛིན་དུ་བཅུག་པས། གླེན་ཕྲུག་དེས་གྲོགས་པོའི་ཆེད་དུ་སྡེ་དཔོན་
བསད་པ་རེད།”
“གཞན་གྱི་ཆེད་དུ་རང་མི་རང་གིས་བརླགས་པ་འདི་བོད་ཀྱི་དཔེ་ཞིག་ཏུ་
གྱུར་འདུག”
“དངོས་གནས། འདི་ནི་ངའི་རྨི་ལམ་དུའང་འཁོར་མ་མྱོང་བའི་དོན་དག་ཅིག་
ཡིན།”
“ཨ་ཕ། ཁྱོད་ད་རེབ་དོན་དག་འདིའི་ཆེད་དུ་ཡོང་བ་ཡིན་ནམ།”
གཞོགས་སུ་ལངས་འདུག་པའི་དུང་མཚོས་ངེད་གཉིས་ཀྱི་ཁ་བརྡའི་བར་ལ་དེ་
ལྟར་གསབ།
“ང་ད་ཐེངས་ཁུལ་ཐོག་ལ་ཡོང་དོན་གཙོ་བོ་རྣམ་རྒྱལ་སྡེ་བར་མུག་སྐྱོབ་ཀྱི་
སྒོར་མོ་ཞིག་སློང་དུ་ཡོང་བ་ཡིན།” སྒྱུག་པོས་དེ་ལྟར་ལན་བཏབ་རྗེས་ཁ་ཚུར་
ཕྱོགས་ནས་ང་ལ”ད་ལྟ་རབ་བརྟན་གྱིས་བསླངས་པའི་མི་བསད་གྱོད་དོན་དེ་ཁུལ་
ཐོག་ཏུ་ཞུ་འབུལ་བྱས་ཡོད་པས། ཨ་ཁུ་རྣམ་རྒྱལ་ཁ་སྔོན་ང་ཡོད་སར་ཡོང་སྟེ་ཁྱོད་
ཀྱིས་རོགས་ཤིག་བྱེད་དགོས་པའི་རེ་བ་ཞུས་བྱུང་། རོགས་བྱེད་མིན་ཁྱོད་རང་ཉིད་
ལ་ཐུག”ཅེས་སྨྲས་བྱུང༌།
“ནང་དམེ་ཡི་འཁོར་ལོ་སྐོར་མཁན་ཞིག་ལ་ངས་རོགས་བྱེད་མི་ཐུབ་ཁོ་ཐག་
ཡིན། མི་དེ་འདྲ་འཇིག་རྟེན་དུ་ཡོད་པ་ལས་མེད་ན་བཟང་།”
ང་ནི་སྙིང་རླུང་སྟོད་ལ་འཚངས་བྱུང་བས་ཁ་ནས་ཚིག་དེ་འདྲ་ཞིག་ཤོར་སོང་།



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ། །
“ཨ་ཁུ་གནམ་གོ་སྙིང་རེ་རྗེ། མི་གཉོམ་ཆུང་ཞིག་ཡིན་པའི་ཁར། ཁྱིམ་ཚང་གི་
ཆ་རྐྱེན་ཡང་དེ་འདྲ་མི་བཟང་ཟེར་བ་མིན་ནམ།”
དུང་མཚོ་ལའང་གདུང་སེམས་སྐྱེ་བཞིན་པ་འདྲ། འདར་བའི་ངག་གིས་དེ་ལྟར་
སྨྲས་བྱུང་། །
“ཤུ། བླ་སོང་ཁོ་དེ་ཁྱིམ་ཚང་དེའི་སྲོག་ཤིང་ཡིན་ལ། ད་ལྟ་ཤུལ་དུ་རྒད་མོ་ལོ་
ལོན་ཞིག་དང་ཆུང་མ་ནད་པ་ཞིག ད་དུང་ནར་མ་སོན་པའི་བུ་མོ་གཅིག་བཅས་
ལས་མེད་པས། དུས་ཕྱིས་ཀྱི་འཚོ་བ་ཇི་ལྟར་སྐྱེལ་ལམ།”
སྒྱུག་པོས་ཀྱང་ཤུགས་རིང་ནར་ནར་བ་ཞིག་འབྱིན་བཞིན་དེ་སྐད་ལབ་བྱུང༌། དེ་
ནས་མཁྲིག་མའི་ཆུ་ཚོད་འཁོར་ལོར་བལྟས་ཙམ་བྱས་རྗེས་གམ་དུ་བཞག་ཡོད་པའི་
ཁུག་མ་ནག་པོ་དེ་བླངས་ནས”ཕྱི་དྲོའི་ཆུ་ཚོད་གསུམ་པའི་ཐོག་ང་ཁུལ་དམངས་
སྲིད་ཅུས་ནང་ལ་ཐོན་དུ་ཆུགས་ཟེར་བས། ད་འགྲོ་རན་སོང”ཟེར་བཞིན་འགྲོ་
གྲབས་བྱས་བྱུང་།
“དྲོས་ཇའང་མ་འཐུངས་པར་འགྲོ་རྒྱུ་ཡིན་ནམ།”
ངས་འཚུབ་སྣང་ཞིག་དང་མཉམ་དུ་དེ་ལྟར་སྨྲས།
“ང་ཚོས་དྲོས་ཇ་ལམ་ནས་འཐུངས་ཟིན་པས། ད་ལྟ་ད་དུང་ལྟོགས་སྣང་མི་
འདུག ཕྱི་དྲོ་དོན་དག་གྲུབ་འཕྲལ་ཕྱིར་བུད་འགྲོ་ནའང་ཐང༌། ཁྱོད་གཉིས་ཀྱིས་མ་
བསྒུགས།”
ཁོས་དེ་ལྟར་སྨྲ་བཞིན་ཡར་ལངས་བྱུང་བས། དུང་མཚོ་ངེད་གཉིས་ཀས་ཀྱང་
ཕྱི་སྒོའི་བར་དུ་སྐྱེལ་མ་བྱས།
55



དགོང་མོ་དེར། ངེད་བཟའ་ཟླ་གཉིས་ཀྱིས་ཤ་ཚོན་པོ་ཞིག་བཙོས་ཏེ་སྨུག་པོ་བདེ་
མཆོག་ཕྱིར་ཨེ་ཡོང་ལ་ངང་སྒུག་ཡུན་རིང་བྱས་ཀྱང་། ཁོང་གི་གྲིབ་གཟུགས་ཙམ་ཡང་
མཐོང་རྒྱུ་མ་བྱུང་བས་རྣམ་རྒྱལ་སྡེ་བ་དང་། སྒོས་སུ་ཨ་ཁུ་རྣམ་རྒྱལ་ཚང་ལ་འབྲེལ་
བ་ཡོད་པའི་དོན་དག་དེ་མགོ་རྔ་ཚང་བ་ཞིག་ཀློག་མཁན་རྣམས་ལ་ཇི་བཞིན་དུ་
སྤྲོ་བའི་སྐལ་བ་མ་བྱུང་།....
ཕྱི་ལོའི་དགུན་ཁར། རྣམ་རྒྱལ་སྡེ་བར་ཡོད་པའི་དུང་མཚོའི་ཨ་ནེ་སྟེ། མིང་
ལ་གཡུ་སྒྲོལ་དུ་འབོད་པའི་ཨ་ཡེ་རྒད་མོ་དེར་སྟབས་མ་ལེགས་པར་ཆམ་ནད་དྲག་
པོ་ཞིག་བྱུང་ནས་མུན་ནག་ཕྱི་མའི་ཡུལ་དུ་འགྲིམས་པ་ན། ངེད་བཟའ་ཟླ་གཉིས་ཀ་
འདས་མཆོད་ལ་མཉམ་དུ་འགྲོ་བསམས་ཀྱང་། ལས་ཁུངས་གཞུང་ནས་བདག་མྱུར་
དུ་ཞིང་ཆེན་ཏང་གི་སློབ་གྲྭར་དུས་ཡུན་ཟླ་གཅིག་ལ་སློབ་སྦྱོང་དུ་འགྲོ་དགོས་ཟེར་
བས། ངས་དུང་མཚོ་གཅིག་པུ་ཁུལ་རླངས་འཁོར་ས་ཚིགས་སུ་སྐྱེལ་མ་མི་བྱེད་ཀ་
མེད་བྱུང༌། །
བཟའ་ཟླ་གཉིས་ཀ་ཕྱོགས་སོ་སོར་སྡོད་པའི་དུས་ཡུན་ནི་དངོས་གནས་སྐྱེལ་
དཀའ་བ་ཞིག་སྟེ། ངས་སློབ་གྲྭར་མིང་ཐོ་བཀོད་དེ་ཉིན་འགའ་ལས་མ་སོང་ནའང་
ཟླ་འགའ་འགོར་འདྲའི་ཚོར་སྣང་བྱུང་བས། འཐེན་ནས་ཡུན་རིང་མ་འགོར་པའི་
རང་ཁྱིམ་གྱི་ཁ་པར་དེའི་ཨང་གྲངས་ཐེངས་མང་པོར་མནན་མོད། བར་མཚམས་
མེད་པའི་ཏུའུ”སྒྲ་ཞིག་གིས་རྣ་བར་གཟན་པའི་བརྡ་ལན་དེ་སྦྱིན་བྱུང་བས། ལན་
རེར་ཁ་པར་ཤེད་ཀྱིས་མར་བཞག་སྟེ་བདག་པོ་དང་ངོ་མདངས་དམར་པོར་འགྱུར་
རེས་བྱས་པའང་རེབ་འགའ་བྱུང་མྱོང་།



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ། །
བདག་རང་ཁྱིམ་དང་གྱེས་རྗེས་ཀྱི་ཉིན་ལྔ་པ་དེར། ཏག་ཏག་ངལ་གསོའི་ཉི་
མར་འཁེལ་ལ་ཉེ་བས། སློབ་གྲྭའི་སྒོ་སྡུན་གྱི་ཚོང་ཁང་དུ་སོང་ནས་སྤྱི་སྤྱོད་ཁ་པར་
དེ་རང་ཁྱིམ་དུ་བསྐོར་པ་ན། དུང་མཚོའི་གདངས་སྙན་ཞིང་སྨྲ་དག་ལ་ཆ་རྒྱུས་ཡོད་
པའི་སྐད་སྒྲ་དེ་གོ་བྱུང་བས་རྨ་བྱས་འབྲུག་སྒྲ་ཐོས་པ་ལྟར་གྱུར་ཅིང༌། ཁྱོད་བདེ་
ང་སྐྱིད་དང་མོའི་ཁྱིམ་གྱི་གནས་ཚུལ་མདོ་ཙམ་གླེངས་རྗེས། མྱུར་དུ་རང་ཁྱིམ་ལ་
བསླེབ་ངེས་ཀྱི་བརྡ་བཏང་སྟེ། ཕྱིར་ཉལ་ཁང་དུའང་མ་སོང་བར་ཁུལ་ཐོག་ལ་འགྲོ་
བའི་འགྲུལ་བཞུད་རླངས་འཁོར་དེའི་སྟེང་དུ་བུད་པ་ཡིན།
ཁུལ་ཐོག་ལ་བསླེབས་པའི་སུམ་མདོ་དེར། དུང་མཚོས་ང་ལ་ངང་སྒུག་བྱས་
འདུག་པས། ལག་སྟོང་མཆན་ལ་བཙིར་ཡོད་པའི་བདག་གིས་མོ་ལ་ལྭ་བ་སོགས་
ལུས་ལ་གྱོན་ཆས་ཤིག་ལྟ་ཅི། ཁ་ལ་བཟའ་རྒྱུའི་སིལ་ཏོག་ལྟ་བུ་ཡང་ཉོས་མེད་པ་
དྲན་པས་ཁ་སྐྱེངས་པ་ཞིག་བྱུང་ནའང་། མི་ཚེ་རིང་པོ་ད་དུང་ཕྱིས་སུ་འདུག་སྙམ་
པས་ཕན་ཚུན་བདེ་མོ་རེ་གཏམ་བཞིན་རང་ཁྱིམ་དུ་ལོག
རང་ཡུལ་ལ་བསླེབས་རྗེས་ཀྱི་ལས་དང་པོ་ནི་འཐམ་འཁྱུད་དང་མཆུ་སྦྱོར་
ཡིན་པ་སྨོས་མ་དགོས་ལ། དེར་མཐུད་ནས་མོའི་ཨ་ནེའི་འདས་མཆོད་དང་འབྲེལ་
ཏེ་ངེད་གཉིས་ཀྱི་ཁ་བརྡ་ནི་རང་དབང་མེད་པར་རྣམ་རྒྱལ་སྡེ་བ་དང་སྒོས་སུ་ཨ་
ཁུ་རྣམ་རྒྱལ་གྱི་ཕྱོགས་སུ་འཁོར་སོང་།།
“ཁུ་བོ་སངས་རྒྱས་རྣམ་རྒྱལ་སྡེ་བའི་སྡེ་དཔོན་དུ་བསྐོས་འདུག་ཟེར་བ་ཨེ་
བདེན།”
ངས་རྣམ་རྒྱལ་སྡེ་བ་དང་སྒོས་སུ་ཨ་ཁུ་རྣམ་རྒྱལ་ལ་རྒྱུས་ལོན་བྱ་ཆེད་བསམ་



བློ་མང་དོན་གྲུབ།
གཟས་ནས་དེ་ལྟར་དྲིས།
“ཁོ་ལྟ་བུ་ཞིག་རྣམ་རྒྱལ་སྡེ་བའི་སྡེ་དཔོན་དུ་བཞག་ཀྱང་རྣམ་རྒྱལ་སྡེ་བ་ཁ་
ཡར་ལ་མི་འགྲོ་ཁོ་ཐག་རེད།”
དུང་མཚོས་ང་ལ་ཇ་ལྡུག་ཞོར་དུ་དེ་ལྟར་སྨྲས་རྗེས། གམ་དུ་བསྡད་ནས་ཐིག་
ལཱ་སླེ་མགོ་བརྩམས་བྱུང་། །
“སྐད་ཆ་དེར་གོ་བ་ཇི་ལྟར་ལེན་དགོས་སམ།”
“དེ་ཨེ།” མོས་ཡུད་ཙམ་ལ་ཐིག་ལཱ་སླེ་མཚམས་བཞག་སྟེ་ཨ་ཕས་རྣམ་རྒྱལ་སྡེ་
བར་མུག་སྐྱོབ་ཀྱི་སྒོར་མོ་སྟོང་ཕྲག་འགའ་བསླངས་ནའང་། ཁོས་སྒོར་མོ་དེ་རྣམས་
སྡེ་གཞུང་དུ་བཞག་སྟེ་མ་དངུལ་དུ་མ་སོང་བར། ཨ་ཁུ་རྣམ་རྒྱལ་སོགས་ཀྱི་འདོད་
པར་བསྟན་པ་རེད”ཟེར། །
“ཨ་ཁུ་རྣམ་རྒྱལ་སོགས་ཀྱི་འདོད་པ་ཅི་ཞིག་ཡིན་ནམ།”
“ཁོ་ཚོའི་འདོད་པ་ནི་འདི་མུག་སྐྱོབ་ཀྱི་སྒོར་མོ་ཡིན་པས་མིག་སྔའི་མུ་གེ་
བསལ་དགོས་ལ། ད་དུང་ཆ་རྐྱེན་ཅུང་ལེགས་པ་རྣམས་ལ་སྒོར་མོ་དེ་ཟ་བའི་སྐལ་
བ་མེད་ཟེར།”
“ཁོ་ཚོས་རྣམ་རྒྱལ་སྡེ་བའི་ནང་གི་ཆ་རྐྱེན་ཅུང་ལེགས་པའི་ཁྱིམ་ཚང་སུ་ཡིན་
ཟེར་བ་རེད་དམ།”
“ཨ་ཁུ་རྣམ་རྒྱལ་གྱིས་གནམ་གོ་བླ་སོང་བོ་ཚང་ཡིན་ཟེར་ནས་ཨུ་ཚུགས་
མཐར་སྐྱེལ་བྱས་ཚུལ་སྡེ་མི་ཀུན་གྱིས་གླེང་བཞིན་འདུག་”
“གནམ་གོ་ཚང་ཇི་ལྟར་ཆ་རྐྱེན་ལེགས་ཐུབ་སྟེ། ཁོའི་ཤུལ་གྱི་བཟའ་མི་གསུམ་



ཨ་ཁུ་རྣམ་རྒྱལ་དང༌ཁོའི་གནའ་རྒྱའི་ཚེ་ལོ། ་
པོར་ལྟོས་དང་།”
ངས་མ་རངས་པའི་སྒོ་ནས་མུ་མཐུད་དུ་དེ་ལྟར་དྲིས།
“དོན་དངོས་སུ་དེ་འདྲ་ཞིག་ཡིན་ནའང་། ཨ་ཁུ་རྣམ་རྒྱལ་གྱིས་ཁོ་ཚང་གིས་
ཁུལ་ཁྲིམས་ཁང་སོགས་ལ་རྒྱུ་བརྫངས་ཏེ་རང་གི་བུ་རབ་བརྟན་ལ་སྲོག་ཆད་
བཅད་པ་རེད་ཟེར།”
“ཨ་ཁུ་རྣམ་རྒྱལ་ལའང་དངོས་གནས་རྒྱུ་འབྲས་ཟེར་བ་ཞིག་མི་འདུག” ངས་
དེ་ལྟར་ལེ་བདའ་ཞིག་བྱས་རྗེས”འོ་ན་དོན་དག་དེ་ཕྱིས་སུ་ཇི་ལྟར་ཐག་བཅད་པ་
ཡིན་ནམ”ཞེས་དྲིས། །
“དོན་དག་གང་ཟེར་བ་ཡིན་ནམ།”
“མུག་སྐྱོབ་ཀྱི་སྒོར་མོ་བགོ་བའི་དོན་དག་དེ།”
“འོ། དོན་དག་དེར་རྣམ་རྒྱལ་སྡེ་བའི་ནང་དུ་བསམ་འཆར་མི་མཐུན་པ་
གསུམ་བྱུང་སྟེ། གཅིག་ནི་ཨ་ཁུ་རྣམ་རྒྱལ་སོགས་ཀྱི་འདོད་པ་སྟེ། ཆ་རྐྱེན་མི་ལེགས་
པའི་ཁྱིམ་ཚང་ཁོ་ན་ལས་གཞན་ལ་བགོ་མི་ཆོག་ཟེར་བ་དེ་ཡིན་ལ། གཉིས་ནི་ཁུ་བོ་
སངས་རྒྱས་སོགས་ཀྱི་བསམ་ཚུལ་ཏེ། རྣམ་རྒྱལ་སྡེ་བའི་སྡེ་མི་ཡོངས་ལ་སྙོམས་བགོ་བྱ་
རྒྱུ་དང་། གསུམ་པ་ནི་དཔལ་ལྡན་དང་རིག་ལྡན་སོགས་གསར་བུ་སྐོར་ཞིག་གི་འདོད་
ཚུལ་ཏེ། སྒོར་མོ་ཡོད་ཚད་སྡེ་བའི་མ་དངུལ་དུ་བཞག་ནས་ཟོག་ལུག་ཉོ་བའམ།
ཡང་ན་ཡུར་བ་ལེགས་པོ་ཞིག་ལས་དགོས་སྙམ་པ་དེ་ཡིན།”
“ཨ་ཁུ་རྣམ་རྒྱལ་སོགས་ཀྱི་འདོད་པར་བསྟུན་པ་ནི་གནམ་གྱིས་མི་ཁེབས་པའི་
ནོར་འཁྲུལ་ཆེན་པོ་ཞིག་རེད།”
59



“དོན་དངོས་སུ་གནམ་གོ་བླ་སོང་བོ་ཚང་ལ་བལྟས་ན་ཨ་ཁུ་རྣམ་རྒྱལ་ཚང་
གི་ཆ་རྐྱེན་ཅུང་ལེགས་པ་འདྲ་སྣང་མོད། མུག་སྐྱོབ་ཀྱི་སྒོར་མོ་དེ་དབུལ་ཁྱིམ་དེར་
འཐོབ་མ་ཐུབ།”
“ཨ་ཁུ་རྣམ་རྒྱལ་ལ་དེ་འདྲའི་ཁ་དབང་བཙན་པོ་ཞིག་ཇི་ལྟར་ཡོད་པ་ཡིན་
ནམ།”
“ཁོས《གནའ་རྒྱའི་ཚེ་ལོ》ཡག་པོ་ཞིག་བཤད་ཤེས་པ་སྟེ། ཁོ་ནི་རྣམ་རྒྱལ་སྡེ་
བའི་སྡེ་མི་ཡོངས་ཀྱི་རྒྱན་དུ་བརྩི་བས་རེད།”
སྐད་ཆ་དེ་ནི་སྦྲིད་སྨན་བཙན་པོ་ཞིག་དང་འདྲ་བར་ངའི་ཁ་ལ་སྨྲ་བཅད་ཀྱི་
བརྡ་བྱིན་པར་མ་ཟད། རང་ཉིད་ཀྱང་ཨ་ཁུ་རྣམ་རྒྱལ་གྱི་སྦྲིད་སྨན་དེས་མི་ལོ་འགར་
སྦྲིད་དུ་བཅུག་ནས་དྭངས་མ་ཐུབ་པའི་ངང་ཚུལ་དྲན་པས། རྣམ་རྒྱལ་སྡེ་བའི་སྡེ་མི་
རྣམས་ལ་རང་ཤུགས་ཀྱིས་རྒྱུས་ལོན་བྱེད་ཐུབ་པ་བྱུང་། །
ཕྱི་ལོའི་དགུན་དུས། ཁུ་བོ་སངས་རྒྱལ་རང་དོན་ཞིག་གི་ཆེད་དུ་མཚོ་སྔོན་
པོའི་ཕྱོགས་སུ་སོང་ནས་ཕྱིར་ཡོང་ཁར་མངའ་སྦྲུམ་ནས་ཟླ་ལྔ་ལྷག་འགོར་ཟིན་པའི་
དུང་མཚོར་སྐོར་རྒྱག་ཏུ་ཡོང་བས། ངས་ཁོའི་སྡེ་དཔོན་ཁུར་དུས་ཀྱི་རྣམ་རྒྱལ་སྡེ་
བ་དང་ཨ་ཁུ་རྣམ་རྒྱལ་སོགས་ལ་སྔར་ལས་ལྷག་པའི་རྒྱུས་ལོན་ཞིབ་མོ་བྱེད་ཐུབ་
པ་བྱུང། ཁོའི་ངག་སྒྲོས་ལྟར་ན་སྒོར་མོ་སྡེ་བ་ཡོངས་ནས་ཆ་རྐྱེན་ཅུང་ཞན་པ་ཚོ་ཁོ་
ནར་བགོ་རྒྱུ་དེ་ཨ་ཁུ་རྣམ་རྒྱལ་གཅིག་པུའི་བསམ་འཆར་མ་ཡིན་པར། ཨ་ཁུ་རྣམ་
རྒྱལ་གཙོ་བྱས་པའི་རྣམ་རྒྱལ་སྡེ་བའི་ལོ་ལོན་མང་ཆེ་བའི་བསམ་འཆར་རེད་ཟེར།
ངས”ཨ་ཁུ་རྣམ་རྒྱལ་རྣམ་རྒྱལ་སྡེ་བའི་ནང་དུ་ཆ་རྐྱེན་ཅུང་ཞན་པའི་གྲས་སུ་ཚུད་



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ། ན་
ངེས་སམ”ཞེས་དྲིས་པ་ལ། ཁོས”ལོས་ཚུད”ཅེས་སྐད་མགོ་ཇེ་མཐོར་བཏང་རྗེས།
《གནའ་རྒྱའི་ཚེ་ལོ》ཡི་དྲིན་ལ་ཨ་ཁུ་རྣམ་རྒྱལ་གྱི་ཡོང་སྒོ་ཅུང་ཆོག་ནའང་། ཁོ་ཚང་
ལ་བཟའ་མི་མང་བས་ཡོང་སྒོ་དེ་ཙམ་གྱིས་ཁ་མི་ཆོད་ཚུལ་ཞིབ་ཏུ་གླེངས་བྱུང་།
ཁོའི་བཤད་ཚུལ་ལྟར་ན། ཨ་ཁུ་རྣམ་རྒྱལ་ཚང་ལ་ད་ལྟ་བཟའ་མི་བཅུ་གཉིས་
ཡོད་དེ། ཁོ་བཟའ་བ་གཉིས་དང་བུ་བུ་མོ་དྲུག་པོའི་ཁར། རབ་བརྟན་གྱི་ཆུང་མས་
བསྐྱུར་པའི་བྱིས་པ་གཉིས་དང་། གནས་སུ་མ་ཆགས་པའི་བུ་མོ་ཆེ་བའི་ཁར་དེའི་
ཕྲུ་གུ་ཆུང་བ་བཅས་ཡོད་ཚོད་འདུག ཉེ་སྔོན་རབ་བརྟན་གྱི་ནུ་བོ་ཞིག་ཆེ་ཕྱུགས་
ཟོག་བརྐུས་པའི་ལས་ལ་ཞུགས་པས་རྫོང་སྤྱི་བདེ་ཅུས་ཀྱིས་བཙན་འགོག་བྱས་པར་
བརྟེན། ཨ་ཁུ་རྣམ་རྒྱལ་གྱི་ཁུར་པོ་ལྡབ་གཅིག་གིས་ཇེ་ཡང་དུ་བཏང་ཡོད་དེ། དེ་ལྟ་
མིན་ཚེ་མུག་ཕྲུག་དེས་རང་ཁྱིམ་ལའང་རྐུ་བྱེད་པས། ཨ་ཁུ་རྣམ་རྒྱལ《གནའ་རྒྱའི་
ཚེ་ལོ》བཤད་དུ་སོང་ནས་དེད་ཡོང་བའི་ལུག་ཡིན་ཡང་ནམ་འཁྱེར་འདི་འཁྱེར་ལ་
ངེས་པ་མེད་ཟེར།
“དེ་འདྲ་ཡིན་ཚེ་ཨ་ཁུ་རྣམ་རྒྱལ་ལའང་ཁག་མི་འདུག”
གནས་ཚུལ་དེ་དག་གོ་བས། ང་ནི་ཨ་ཁུ་རྣམ་རྒྱལ་ལ་གདུང་སེམས་སྐྱེས་ཏེ་
སྐད་ཆ་དེ་འདྲ་ཞིག་ངག་ལས་ཤོར་སོང༌།
“རྣམ་རྒྱལ་སྡེ་བའི་ནང་དུ་ཨ་ཁུ་རྣམ་རྒྱལ་ཚང་ད་དུང་སྙིང་རྗེ་སའི་གནས་
མ་རེད། དོན་ངོ་མར་གནམ་གོ་བླ་སོང་བོ་ཚང་ལ་ད་གཟོད་ཀུན་གྱིས་སྙིང་རྗེ་ན་
འགྲིག་”
ཁུ་བོ་སངས་རྒྱས་ཀྱི་ངོ་ལ་གཟབ་ནན་གྱི་ཉམས་ཤིག་མངོན་བཞིན་དེ་སྐད་



བློ་མང་དོན་གྲུབ།
སྨྲས་བྱུང་།
“ཁོ་ཚང་ལ་དེ་འདྲ་ཞིག་ཅི་བྱུང་བ་རེད།"
“བླ་སོང་བོ་དེའི་ཆུང་མ་ནི་ནད་པ་དྲག་རྒྱུ་མེད་པ་ཞིག་ཡིན་པས། ཁྱོ་ག་
བསད་པའི་སེམས་ཀྱི་ན་ཟུག་དང་ཟུངས་འཇོམས་པའི་ལུས་ཀྱི་ཟུག་རྔུ་དུས་གཅིག་
ཏུ་འདོར་སླད། ཨ་ཡེ་ཧོན་ལོག་པོ་དང་བུ་མོ་བསམ་མེད་པོ་གཉིས་ཀ་བསྐྱུར་ཏེ་
ཙིག་སྨན་འཐུངས་ནས་རང་སྲོག་རང་གིས་བཅད་ཟིན།”
སྐད་ཆ་དེ་གོ་བས་ང་ནི་རེ་ཞིག་རི་མོར་བྲིས་པ་ལྟར་ཧང་སངས་པར་གྱུར་
ཅིང་། མིག་མཐར་མཆི་མ་ཇི་ལྟར་འཁྱིལ་བའང་ཚོར་མ་བྱུང་། །
“ཁྱོད་ནི་རྣམ་རྒྱལ་སྡེ་བའི་སྡེ་དཔོན་ཡིན་པས། རྒན་ཚང་དེར་རོགས་ར་
མདའ་ཅི་ཐུབ་བྱས་ན་འགྲིག་”
བདག་སེམས་ཀྱི་སྨྲེང་བ་ཇེ་ཆུང་དུ་སོང་བ་དང་བསྟུན་ནས་ངས་ཁུ་བོ་སངས་
རྒྱས་ལ་དེ་ལྟར་སྨྲས།
“མུག་སྐྱོབ་ཀྱི་སྒོར་མོ་དེ་རྣམ་རྒྱལ་སྡེ་བའི་དབུལ་པོ་སྐོར་ཞིག་གི་ཁུག་མའི་
ནང་དུ་རྒྱ་མཚོའི་ཀློང་ལ་རྡོ་གཡུགས་པ་ལྟར་གར་སོང་ཆ་མེད་དུ་གྱུར་པས། ངའི་སྡེ་
དཔོན་གྱི་གོ་གནས་ཀྱང་སྔ་མོ་ནས་བླངས་ཟིན་པ་མ་ཐོས་སམ།”
“ཁོས་ངོ་ལ་དོགས་མི་བདེ་བའི་ཉམས་ཤིག་མངོན་བཞིན་ལན་ལྡོན་བྱུང་།”
“འོ་ན། ད་ལྟ་རྣམ་རྒྱལ་སྡེ་བའི་སྡེ་དཔོན་སུ་ཡིན་ནམ།”
“ད་ལྟ་དཔལ་ལྡན་གྱིས་འཁུར་ཁུལ་བྱས་ཡོད།”



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ།
“དཔལ་ལྡན་ཟེར་བ་གནམ་གོ་བླ་སོང་བོའི་གྲོགས་པོ་དེ་ཨེ་རེད།”
“རེད་རེད་རེད། ཁོས་གནམ་གོ་བླ་སོང་བོའི་ཨ་མ་དང་བུ་མོ་གཉིས་ལ་རོགས་
ཅི་ཐུབ་བྱས་འདུག་ཀྱང་། ཨ་ཁུ་རྣམ་རྒྱལ་གྱིས་ཁོ་ལ་ངན་ཅི་རིགས་གཏམ་འདུག་
པས། ཁོའི་སྡེ་དཔོན་གྱི་གོ་གནས་ཀྱང་བརྟན་དཀའ་མོ་རེད།”
“ཨ་ཁུ་རྣམ་རྒྱལ་གྱིས་ཅིའི་ཕྱིར་ངན་གཏམ་པ་ཡིན་ནམ།”
“གནམ་གོ་བླ་སོང་བོ་ཚང་ནི་རྣམ་རྒྱལ་སྡེ་བའི་ནང་དུ་ཨ་ཁུ་རྣམ་རྒྱལ་གྱི་དགྲ་
ཟླར་གྱུར་པས། ད་ལྟ་དེར་རོགས་བྱེད་མཁན་སུ་ཡིན་ཡང་ཨ་ཁུ་རྣམ་རྒྱལ་དང་རྣམ་
རྒྱལ་སྡེ་བའི་མི་མང་ཤོས་ཀྱི་དགྲ་ཟླར་འགྱུར་བཞིན་ཡོད།”
“རྣམ་རྒྱལ་སྡེ་བའི་ནང་དུ་ཨ་ཁུ་རྣམ་རྒྱལ་ནི་དེ་འདྲའི་ཁ་ཆེན་དབང་ཆེན་
ཞིག་ཡིན་ནམ།”
“ལོས་ཡིན།” ཁུ་བོ་སངས་རྒྱས་ཀྱིས་མགོ་བོ་གཡུག་གཡུག་བྱེད་བཞིན”ན་ནིང་
མུག་སྐྱོབ་ཀྱི་སྒོར་མོ་ཡོང་དུས་ཀྱང་གཞེས་ནིང་ཇི་བཞིན་ལག་དངུལ་བགོ་མི་ཆོག་
ཟེར་བ་ལ། ཨ་ཁུ་རྣམ་རྒྱལ་སོགས་ཀྱིས་ལག་དངུལ་མ་བགོས་ཀྱང་ལུག་ཉོས་ཏེ་ཁྱིམ་
ཚང་རེར་མ་རྩ་བཞག་ཀྱང་ཆོག་ཟེར་བ་བཞིན་དུ་བསྒྲུབས་པས། ད་ལྟར་ལུག་མ་
རྩར་བཞག་ཡོད་མཁན་ཁྱིམ་ཚང་ཁ་ཁེར་རེད”ཟེར།
དེ་འདྲ་ཡིན་ན་ལག་དངུལ་བགོས་པ་དང་ཁྱད་པར་ཅི་ཡོད།”
ངས་བསམ་གཟས་ནས་དེ་ལྟར་དྲིས། །
“རིག་ལྡན་སོགས་གསར་བུ་སྐོར་ཞིག་གིས་ཀྱང་དེ་ལྟར་ལབ་ཀྱིན་འདུག”
ཁུ་བོ་སངས་རྒྱས་ཀྱང་རིག་ལྡན་སོགས་ཀྱི་ཕྱོགས་སུ་ལངས་འདུག་པ་འདྲ།



བློ་མང་དོན་གྲུབ།
“དེ་འདྲ་ཡིན་ན་རིག་ལྡན་སྡེ་དཔོན་དུ་བསྐོས་ན་མི་ཆོག་གམ།”
“ད་ལོ་སྡེ་དཔོན་ཕལ་ཆེར་ཁོའི་མགོ་ལ་ཡོང་རྒྱུ་ཡིན་པ་འདྲ། ཕུ་བོ་བདེ་
མཆོག་དང་ཡུལ་ཚོའི་མགོ་གཙོ་སོགས་རྣམ་རྒྱལ་སྡེ་བའི་མདུན་ལམ་ལ་སེམས་ཁུར་
བྱེད་མཁན་སྐོར་ཞིག་གིས་དེ་ལྟར་ལབ་ཀྱིན་འདུག'”
སྐད་ཆ་དེ་གོ་བས། ངའི་ཡིད་ལ་དེ་འདྲ་ཡིན་ཚེ་རྣམ་རྒྱལ་སྡེ་བར་ཡང་རེ་བའི་
ལྷག་མ་ཞིག་ཡོད་པ་འདྲ་སྙམ་བཞིན་སེམས་པ་ལྡབ་འགྱུར་གྱིས་བདེ་ལ་འབབ་ཐུབ་
པ་བྱུང་།
ལོ་གསར་གྱི་ཕྱིས་སུ་དུང་མཚོས་ང་ལ་བུ་མོ་ཞིག་བཙས་པས། ངས་ཡུན་རིང་
རྨིས་པའི་བུ་ཞིག་གི་རྨི་ལམ་དེ་ལྦུ་བའི་གཟུགས་རིས་ལྟར་གྱུར་ནའང༌། དེ་ནི་གནམ་
རྒན་མས་ངེད་བཟང་ཟླ་གཉིས་ལ་གནང་བ་ཡིན་པས་ཐབས་ཅི་ཡང་མེད་པར་
ཁུལ་སྨན་ཁང་དུ་མ་བུ་གཉིས་ལ་སེམས་སྲུང་མིག་འཚོ་བྱེད་བཞིན་པའི་སྒང་ལ།
སྒྱུག་པོ་སྒྱུག་མོ་གཉིས་ཀའི་ངོ་ལ་འཛུམ་ཤོང་ཚད་ཅིག་ལངས་ནས་སྨན་ཁང་དུ་ཁོ་
ཚོའི་ཚ་མོར་ལྟ་རུ་བསླེབས་བྱུང༌། །
དགོང་མོ་དེར། སྒྱུག་མོས་སྨན་ཁང་དུ་མོ་རང་བསྡད་ཆོག་ཅེས་ཨུ་ཚུགས་བྱས་
བྱུང་བས། ངས་ཀྱང་དེ་ལྟར་ཁས་བླངས་ཏེ་སྒྱུག་པོ་དང་མཉམ་དུ་རང་ཁྱིམ་ལ་ལོག
སྒྱུག་པོ་ངེད་གཉིས་ནི་རྣམ་རྒྱལ་སྡེ་བར་སེམས་ཁྲལ་བྱེད་མཁན་གྱི་གྲས་ཡིན་པས།
གླེང་གཞིའང་རང་ཤུགས་ཀྱིས་རྣམ་རྒྱལ་སྡེ་བའི་ཕྱོགས་སུ་འཁོར་སོང་། །
ཁོས་བཤད་ཚུལ་ལྟར་ན་རིག་ལྡན་རྣམ་རྒྱལ་སྡེ་བའི་སྡེ་དཔོན་དུ་བཞག་ནས་
ཅང་མ་འགོར་ནའང་། ཁོས་རྣམ་རྒྱལ་སྡེ་བ་སྤར་བ་གང་དུ་བཏང་འདུག་ཟེར། །



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ།
ངས”རིག་ལྡན་ལ་དེ་འདྲའི་ནུས་པ་ཞིག་ཇི་ལྟར་ཡོད་པ་ཡིན་ནམ”ཞེས་གོམ་
གང་སྡུན་སྤོས་ཀྱིས་དྲིས་པ་ལ།
“མ་ཤེས་པ་མ་གཏོགས། རིག་ལྡན་ནི་དཔའ་མཛངས་གཉིས་ཀ་འཛོམས་
པའི་བུ་རབ་ཅིག་སྟེ། མི་མང་འཚོགས་སར་ཨ་ཁུ་རྣམ་རྒྱལ་གྱི་སྟེང་ལ་ལན་གཅིག་
ཤོར་པ་དེས། རྣམ་རྒྱལ་སྡེ་བའི་རྒན་དར་གཞོན་གསུམ་ཚང་མ་སྤ་བཀོང་བར་བྱས་
འདུག་་་
སྒྱུག་པོས་དལ་བྲེལ་མེད་པའི་སྒོ་ནས་དེ་ལྟར་སྨྲས་བྱུང་།
“ཁོ་གཉིས་ཀའི་བར་ལ་ཅི་ཞིག་གི་ཆེད་དུ་དེ་འདྲའི་ཚིག་རྩོད་ཆེན་པོ་ཞིག་
བྱུང་སོང་བ་ཡིན་ནམ།”
“རྣམ་རྒྱལ་སྒང་ངོས་སུ་གཏོར་བརླག་ཐེབས་བཞིན་པའི་རང་བྱུང་ནགས་ཚལ་
སྟུག་པོ་དེའི་ཆེད་དུ་རེད།”
“རིག་ལྡན་གྱིས་ནགས་རི་དེ་སྲུང་སྐྱོབ་བྱེད་འདོད་པ་ཨེ་རེད།”
“རེད་ཡ། ཁོས་ནགས་རི་སྲུང་སྐྱོབ་བྱེད་འདོད་པར་མ་ཟད། རྒྱལ་ཁབ་ཀྱིས་
ང་ཚོའི་སྡེ་བར་མུག་སྐྱོབ་ཏུ་བྱིན་པའི་སྒོར་མོ་སོགས་མ་རྩར་བཞག་སྟེ་རྣམ་རྒྱལ་
སྡེ་བའི་རི་མ་ཡོད་ཚད་ཆུ་མར་བསྒྱུར་སླད་ཡུར་བ་དཔེ་མེད་ཅིག་ལས་རྩིས་བྱས་
འདུག”
“དེ་ལྟ་བས་ན། ཨ་ཁུ་རྣམ་རྒྱལ་གྱི་ཡོང་སྒོ་ཆེན་པོ་གཉིས་ཀའི་ཁུངས་བཀག་
ཟིན་པས། རྒད་པོའང་ཁ་རོག་གེར་འདུག་ག་ལ་ཐུབ།”
“ད་ལྟ་ཁ་རོག་ལ་བསྡད་འདུག་ཟེར།”
65



བློ་མང་དོན་གྲུབ།
“རིག་ལྡན་གཅིག་པུས་ཨ་ཁུ་རྣམ་རྒྱལ་གྱི་ཁ་ཡ་ག་ལ་ཡོང་།”
“ལོས་ཡོང་། ཁོ་ལ་དཔལ་ལྡན་སོགས་གསར་བུ་སྐོར་ཞིག་གིས་རྒྱབ་རོགས་
བྱེད་བཞིན་ཡོད་ལ། ཚོགས་ཐོག་ཏུ་ཡུལ་ཚོའི་གཙོ་དཔོན་གྱིས་ཀྱང་ཨ་ཁུ་རྣམ་རྒྱལ་
ལ་ཚིག་ནན་མོ་འགའ་བཤད་སོང་ཟེར།”
“དེ་འདྲ་ཡིན་ན་ཨ་ཁུ་རྣམ་རྒྱལ་སྤ་བཀོང་བར་བྱས་ཡོད་པའང་སྲིད།་ ་
ངས་དེ་ལྟར་ཁས་ལེན་ཙམ་བྱས་རྗེས"རིག་ལྡན་ལ་དེ་འདྲའི་འཆར་གཞི་
ལེགས་པོ་ཞིག་ཡོད་ཚེ། འུ་གཉིས་ཀས་ཀྱང་ཞིང་ཆེན་དང་ཁུལ་གྱི་ཆུ་བེད་ལས་ཁུངས་
སོགས་བརྒྱུད་ནས་རྣམ་རྒྱལ་སྡེ་བར་མ་དངུལ་བསྡུ་བའི་ཐད་ཅི་ནུས་ཀྱིས་རོགས་
སྐྱོར་བྱས་ན་འགྲིག”ཅེས་སྨྲས།
“ཞིང་ཆེན་ཆུ་བེད་ཐིང་གི་ཐིང་ཀྲང་གཞོན་པ་ཞིག་གིས་ང་ལ་སྒོར་ཁྲི་གཅིག་
ཙམ་ཁས་ལེན་བྱས་ཡོད་མོད། དུས་ནམ་ཞིག་ལ་ལག་ལེན་དུ་བསྟར་རྒྱུ་ད་དུང་
བཤད་དཀའ” སྐྱུག་པོས་གདེང་ཚོད་ཡོད་པའི་ཉམས་ཀྱིས་དེ་ལྟར་ལབ་རྗེས”གོ་
ཐོས་སུ། ཁྱོད་ཀྱང་ཁུལ་ཆུ་བེད་ཅུས་དང་འབྲེལ་བ་ཟབ་ཟེར་བས། རྣམ་རྒྱལ་སྡེ་བར་
རོགས་ཤིག་བྱེད་ཐུབ་ན་ཧ་ཅང་ལེགས། ངས་རིག་ལྡན་གྱི་སྟེང་ནས་རྣམ་རྒྱལ་སྡེ་
བའི་མ་འོངས་པ་མཐོང་ཐུབ”ཟེར་བཞིན། ཉེ་ལམ་ཁོ་རྣམ་རྒྱལ་སྡེ་བར་སོང་སྟེ་རིག་
ལྡན་དང་ཕྲད་པ་ན། ཁོས་སྒོར་མོའི་འགུགས་ཤུགས་ལ་བརྟེན་ནས་ཐོག་མར་ཡུར་
བ་ལས་ཏེ་ཞིང་ལས་ལ་རྨང་གཞི་བཏིང་ཐོག རྩྭ་ར་ཡང་བསྐྱར་བསྐོར་ཏེ་ཕྱུགས་
ལས་གཉེར་བ་དང༌། ནགས་རི་ལ་སྲུང་སྐྱོབ་བྱས་ཏེ་ཁོར་ཡུག་ཇེ་ལེགས་སུ་གཏང་
རྒྱུའི་འཆར་གཞི་རྣམས་རེ་རེ་བཞིན་གོ་རིམ་ལྡན་པའི་སྒོ་ནས་བཤད་བྱུང་བས།



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ།
བདག་གིས་ཀྱང་ངེས་པར་རོགས་བྱེད་གང་ཐུབ་ཞུ་བའི་བརྡ་ལ་མགོ་བོ་ལྡེམ་ལྡེམ་
བྱས་ཏེ་སྒྱུག་པོར་སྙིང་ཕུར་བརྡབས་པ་ཡིན།
ལྔ་པ།
1998ལོའི་སྟོན་ཁའི་ཉིན་ཞིག་གི་ཕྱི་དྲོར། དུང་མཚོས་ང་ལ་ཁ་པར་གློ་བུར་
བ་ཞིག་བཏང་འོངས་ཏེ། མོའི་ཨ་ཕར་ཆམ་ནད་ལྕི་མོ་ཞིག་ཕོག་སྟེ་རྫོང་སྨན་ཁང་
དུ་བསྡད་ཡོད་པས། ཉིན་འགའི་གནང་བ་ཞུས་ཏེ་ཚ་རྔ་རྫོང་མཁར་དུ་ལན་གཅིག་
འགྲོ་ཁོམ་ཨེ་ཡོད་ཟེར་བས། ངས་ལོས་ཡོད་དང་ལོས་འགྲོ་ཟེར་བཞིན་མགོ་ཁྲིད་
ཡོད་སར་སོང་ནས་གནས་ཚུལ་ཞུས་པ་ལ། མགོ་གཙོས་དེ་མ་ཐག་ང་ལ་ཉིན་འགའི་
གནང་བ་བྱིན་པར་བརྟེན། ངེད་བཟའ་ཟླ་གཉིས་ཀས་བུ་མོ་གཅེས་ཕྲུག་མ་ཁྲིད་དེ་
ཕྱི་ཉིན་སྔ་མོ་ཚ་རྔ་རྫོང་མཁར་དུ་ཕྱིན།
མི་ལོ་བཞི་བཅུ་ལྷག་གི་ལོ་རྒྱུས་ལས་མེད་པའི་ཚ་རྔ་རྫོང་ནི་རྨ་ཆུའི་ཡན་ལག་
ཏུ་བརྩི་བར་རུང་བའི་ཚ་ཆུའི་འགྲམ་རྒྱུད་དུ་ཆགས་འདུག་སྟེ། རྫོང་མཁར་དུ་གཞུང་
ལམ་ཁེར་རྐྱང་ཞིག་གི་མཐའ་ན་ཁང་བརྩེགས་ཉུང་ངུ་ཙམ་ལས་མེད་ནའང་། རེ་
རེ་བཞིན་བཟོ་བཀོད་ལེགས་ཤིང་མཐོ་དམའ་རན་པས་མིའི་སེམས་ལ་གཙང་ཞིང་
གྲལ་དག་པའི་སྣང་བ་ཞིག་ངང་གིས་སྦྱིན་འོངས། ངེད་བཟའ་མི་གསུམ་པོ་སྒྱུག་པོ་
ཚང་དུ་ཕྱིན་པ་ལ། ཕྱི་སྒོར་ཞྭ་རྒན་སོ་མ་ཞིག་བསྣར་འདུག་པས། དུང་མཚོའི་ཨ་
མའང་ཡུལ་ན་མི་འདུག་པ་ཚོར་ཏེ་ཐད་ཀར་རྫོང་སྨན་ཁང་དུ་སོང་བ་ཡིན།



རྫོང་སྨན་ཁང་གི་ཐོག་ཁང་ནི་རྫོང་སྲིད་གཞུང་གི་ཐོག་ཁང་དང་ཆ་འདྲ་
བར་མཁར་གྲོང་འདིའི་ཐོག་ཁང་ཆེས་མཐོ་བའི་གྲས་ཡིན་པས་གང་དུ་བལྟས་ཀྱང་
བརྗིད་ཅིང་ལྷུན་ཆགས་སེར་འདུག་ལ། སྒྱུག་པོ་བདེ་མཆོག་ཀྱང་རྫོང་མཁར་འདིར་
དབང་ཆ་ངེས་ཅན་ཡོད་པའི་དཔོན་པོ་ཞིག་ཡིན་པར་བརྟེན། ནད་ཁང་ཡང་མི་
གཅིག་སྡོད་ས་ཅན་དུ་བཀོད་སྒྲིག་བྱས་ཡོད་པས་ཕྱོགས་ཡོངས་ཀྱི་ཆ་རྐྱེན་ནི་དཀྱུས་
མ་ཞིག་དང་བསྡུར་ཐབས་གཏན་ནས་མེད། ཁོ་རྒན་རྒོན་གཉིས་ཀྱིས་ངེད་བཟའ་
ཟླ་གཉིས་བུ་མོ་དང་བཅས་བསླེབས་པ་མཐོང་བས་ཐུགས་ཧ་ཅང་དགྱེས་འདུག་ལ།
དུས་ཡུན་ཉིན་འགར་སྡོད་ཁོམ་ཡོད་ཚུལ་རྟོགས་པས་སྔར་ལས་ཀྱང་སྤྲོ་བ་འབུམ་
གྱིས་བརྟས་འདུག ཨ་ཁུ་རྣམ་རྒྱལ་དང་རྣམ་རྒྱལ་སྡེ་བའི་གནས་ཚུལ་ལ་རྒྱུས་ལོན་
བྱ་ཆེད། དགོང་མོ་དེར་བདག་གིས་སྒྱུག་པོ་ལ་ནད་གཡོག་བྱ་རྒྱུ་ཞེས་ཨུ་ཚུགས་བྱས་
པས། སྒྱུག་པོ་ངེད་གཉིས་ལ་དེ་སྔོན་དང་འདྲ་བར་སོས་དལ་བག་ཕེབས་ངང་ཁ་
བརྡ་བྱེད་པའི་གོ་སྐབས་འོས་མོ་ཞིག་བྱུང་སོང་། །
“ཁྱོད་ཀྱིས་ཁུལ་ཆུ་བེད་ཅུས་སུ་སྒོར་སྟོང་ཕྲག་བརྒྱད་བསླངས་པ་དེ་མེད་ཚེ།
ངས་བསླངས་པའི་སྒོར་ཁྲི་གཅིག་དང་སྟོང་ལྔ་པོས་རྣམ་རྒྱལ་སྡེ་བར་ཡུར་བ་དེ་
འདྲ་དཔེ་མེད་ཅིག་ལས་དཀའ། སྐྱུག་པོས་ཉལ་ས་ཇེ་བདེར་གཏོང་ཙམ་བྱས་རྗེས་
ཡིད་ཆེས་ཀྱི་མིག་འོད་རྣོན་པོས་ང་ལ་ལྟ་བཞིན་དེ་སྐད་སྨྲས་བྱུང་།
“གོ་ཐོས་སུ་ཡུར་བ་དུས་ལྟར་མ་འགྲུབ་པས། ད་ལོའི་ཐན་པ་ཆེན་པོ་དེ་འགོག་
པར་ནུས་པ་ཅི་ཡང་འདོན་མ་ཐུབ་ཟེར་བ་ཨེ་བདེན་ནམ།”
ངས་རྣམ་རྒྱལ་སྡེ་བའི་མིག་སྔའི་གནས་བབ་ལ་རྒྱུས་ལོན་ཟབ་མོ་བྱ་ཆེད་དེ་



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ།
ལྟར་དྲིས།
“ད་ལོ་གོ་མ་ཆོད་ཀྱང་། རིག་ལྡན་གྱིས་ཧུར་བརྩོན་བྱས་པའི་དྲིན་ལ་རྣམ་རྒྱལ་
སྡེ་བར་ཡུར་བ་མེད་པ་ནས་ཡུར་བ་དཔེ་མེད་ཅིག་ལེགས་འགྲུབ་འབྱུང་ལ་ཉེ་བ་ནི།
རྣམ་རྒྱལ་སྡེ་བས་དབུལ་ཕོངས་ཀྱི་ཞྭ་མོ་གཡུགས་ཏེ། ཕྱུག་འགྱུར་གྱི་ལམ་དུ་བགྲོད་
པའི་རྨང་གཞི་ཡིན་པས། ང་ཚོ་ཚང་མ་དགའ་སྤྲོ་སྐྱེས་ན་འགྲིག་'
ཡུར་བ་ནམ་ཞིག་ལ་འགྲུབ་ཐུབ།”
“ཕལ་ཆེར་སྟོན་གཞུག་ཙམ་ལ་འགྲུབ་ཐུབ་པ་འདྲ་སྟེ། དེའི་དུས་ཁྱོད་ཀྱང་
མགྲོན་གྱི་གཙོ་བོ་བྱས་ནས་འབོད་ངེས་པས། ཡིན་གཅིག་མིན་གཉིས་སུ་ཡོང་ཐབས་
བྱ་དགོས།”
“ལོས་ཡོང་། ལོས་ཡོང་། ངས་དེ་ལྟར་ལན་བཏབ་རྗེས”ཨ་ཁུ་རྣམ་རྒྱལ་ད་
དུང་ཕྱོགས་ཡར་མར་དུ《གནའ་རྒྱའི་ཚེ་ལོ》བཤད་དུ་འགྲོ་བཞིན་ཡོད་དམ། ཁོས་
རིག་ལྡན་ལ་ངན་སྣ་ཚོགས་གཏམ་མི་སྲིད་དམ”ཞེས་གླེང་གཞི་ཨ་ཁུ་རྣམ་རྒྱལ་གྱི་
སྟེང་དུ་བསྐོར། །
“འོ། གནས་ཚུལ་དེ་ཁྱོད་ཀྱིས་ཤེས་མེད་དམ།” སྒྱུག་པོ་བདེ་མཆོག་གིས་དལ་
བྲེལ་གང་ཡང་མེད་པར་དེ་སྐད་ལབ་རྗེས། ལོགས་ཀྱི་ཅོག་སྒྲོམ་གྲུ་བཞི་མའི་སྟེང་
གི་ཇ་ཕོར་བླངས་ནས་འཐུང་ཙམ་བྱས་རྗེས”ད་ལོ་རྫོང་ཡོངས་སུ་ཐན་སྐྱོན་ཆེན་པོ་
བྱུང་བས། སྡེ་ཡར་ནང་མར་ནང་དུ་ཁོ་གདན་འདྲེན་ཞུ་རུ་ཡོང་མཁན་ལྡབ་འགྱུར་
གྱིས་ཇེ་ཉུང་དུ་སོང་བའི་ཁར། ཁོ་ལའང་ནད་ལྕི་མོ་ཞིག་བྱུང་སྟེ་ང་དང་འདྲ་བར་
ཉིན་འདི་དག་ཏུ་སྨན་ཁང་ལ་བསྡད་འདུག”ཟེར།



“སྨན་ཁང་འདིའི་ནང་དུ་ཡོད་དམ།”
“ཨིན། སྨན་ཁང་འདིའི་སུམ་ཐོག་གི་ནད་ཁང་ཨང་དགུ་པའི་ནང་དུ་ཡོད།”
“ཁོ་ལ་ནད་ཅི་ཞིག་བྱུང་བ་རེད།”
“སྙིང་ནད་ཡིན་པས་གཤག་བཅོས་བྱ་དགོས་འདུག”
“དེ་འདྲ་ཡིན་ན་སང་ཉིན་སྔ་མོ་ང་ཁོ་ལ་བལྟ་རུ་འགྲོ་དགོས།”
ཕྱི་ཉིན་སྔ་མོར། ཉི་ཟེར་ཐང་ལ་ཕོག་པ་དང་མཉམ་དུ་དུང་མཚོས་མོའི་རེས་
ལ་བབས་པར་སེམས་ནས་སྔ་མོར་བསླེབས་བྱུང་། ང་སྨན་ཁང་སྒོ་ཁར་སོང་ནས་
ཞོགས་ཟས་སྟབས་བདེ་ཞིག་ཟོས་རྗེས། འོ་ཕྱེ་དང་ཀ་ར་རྡོ་བག་ཐུམ་གཉིས་རེ་ལས་
གཞན། བཏུང་བྱའི་རིགས་འགའ་ཉོས་ཏེ་ངའི་གྲོགས་པོ་རྙིང་པ་ཨ་ཁུ་རྣམ་རྒྱལ་ལ་
བལྟ་རུ་སོང་བ་ཡིན། །
ཨ་ཁུ་རྣམ་རྒྱལ་ནི་ནད་ཁང་སྒོའི་ནང་ཕྱོགས་ཀྱི་མལ་ཁྲི་ཨང་དང་པོའི་ཐོག་ཏུ་
བསྡད་ཡོད་ལ། ཉིན་དེར་ཁོ་སྲུང་མཁན་ནི་གནས་ཡུལ་མ་ཆགས་པའི་བུ་མོ་ཆེ་བ་
དེ་རེད། རྒད་པོས་ང་ཡོང་བ་མཐོང་འཕྲལ་འཛུམ་ཙམ་བསྟན་བྱུང་ལ། ལུས་པོ་སྐམ་
རིད་དུ་སོང་ནས་སྔོན་ཆད་ཀྱི་ཨ་ཁུ་རྣམ་རྒྱལ་རེད་ཟེར་ན་རྣར་མི་འགྲོ་བའི་ཚུལ་
ལ་བསླེབས་འདུག ཐོད་པ་དང་མིག་གི་གྲུ་ག་བཅས་སུ་གཉེར་མ་ལྡབ་འགྱུར་གྱིས་
ཇེ་མང་དུ་སོང་བར་མ་ཟད། མ་ནེ་ཇེ་རིང་དུ་སོང་བ་དང་འགྲམ་རྐོང་ཇེ་ཟབ་ཏུ་
གྱུར་པ་ནི་སེམས་ཀྱིས་མི་བཟོད་པ་ཞིག་ཏུ་སྣང་བའི་ཁར། མགོ་སྐྲའང་གྲོ་སེ་རུ་གྱུར་
འདུག་པས་རྒས་འཁོགས་ཁ་བའི་སྟེང་ལ་ན་ཚའི་བ་མོ་ལྷུང་འདུག་པ་གསལ་པོར་



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ།
མངོན་འདུག
“ཁྱོད་ལ་དཀའ་ལས་བྱས་ནས་དེ་འདྲ་ཞིག་ཉོ་ག་ལ་དགོས།” ངས་ལག་འཁྱེར་
རྣམས་ཅོག་སྒྲོམ་གྲུ་བཞི་མ་དེའི་སྟེང་དུ་བཞག་པ་ལ། ཁོའི་གདོང་ལ་འཚེར་སྣང་
ཞིག་མངོན་བཞིན་སྐད་དམའ་མོས་དེ་སྐད་ལབ་བྱུང་། “ཉིན་འདི་འགར་སྙུང་གཞི་
ཅུང་ཙམ་ཇེ་ཡང་དུ་འགྲོ་བཞིན་ཡོད་དམ།”
ང་མལ་ཁྲིའི་ཟུར་ཞིག་ན་འདུག་སྟེགས་རྙིང་པ་ཞིག་ཡོད་པ་དེའི་སྟེང་བསྡད་
རྗེས་དེ་ལྟར་དྲིས།
“ང་སྨན་ཁང་འདིར་བསྡད་ནས་གཟའ་འཁོར་གཅིག་ཙམ་འགོར་ལ་ཉེ་ཡང༌།
ཁྱད་ཅིག་ཡོད་མེད་ད་དུང་བཤད་དཀའ།”
ཁོས་སྐད་དམའ་མོས་དེ་སྐད་ལབ་བཞིན་པའི་སྒང་ལ། བུ་མོ་དེས་ཇ་ཤེལ་
ཕོར་གང་བླུགས་ཏེ་ངའི་ལག་ལ་གཏད་བྱུང༌།
“ཡ། ཇ་དེ་ཐུངས་དང་། ད་ནངས་ཁྱོད་ཀྱི་མདུན་དུ་གོ་རེ་ཞིག་ཀྱང་འཇོག་རྒྱུ་
མི་འདུག”།
ཨ་ཁུ་རྣམ་རྒྱལ་གྱིས་དབུགས་ཁོག་ཏུ་ལྷུང་བཞིན་དེ་སྐད་ལབ་བྱུང་བས། ངས་
ཇ་འཐུང་ཞོར་དུ་སྐྱོན་མེད་པའི་བརྡ་ལ་མགོ་བོ་གཡུག་གཡུག་ཙམ་བྱས་རྗེས་ནད་
ཁང་ནང་ཧྲིལ་པོར་སྐོར་ལྟ་ཞིག་བྱས་པ་ཡིན། ནད་ཁང་དེ་འཁོབས་ཡངས་ནའང་།
གཞོགས་གཉིས་ཀྱི་རྩིག་རྟིང་ལ་གཏད་ནས་ནད་ཁྲི་བཞི་གཉིས་བརྒྱད་ཙམ་ཁ་སྤྲོད་
དུ་བཞག་འདུག་པའི་ཁར། ནད་གཡོག་སྒྲུབ་མཁན་ཡང་ཅུང་མང་བས་ཚོང་ཁང་
ལེགས་ཤོས་ཤིག་གི་ནང་དུ་བསླེབས་པ་ལྟར་འཚང་ག་ཤིགས་སེར་འདུག



བློ་མང་དོན་གྲུབ།
“གོ་ཐོས་ལྟར་ན་ཨ་ཁུ་རྣམ་རྒྱལ་ལ་ཕོག་པ་ནི་སྙིང་ནད་ཡིན་ཟེར་བས། ཁོ་ལ་
སྔོན་ཆད་ནས་སྙིང་ནད་ཡོད་པ་མ་ཡིན་ནམ།”
དེའི་དུས་ཨ་ཁུ་རྣམ་རྒྱལ་ལ་ཐང་ཆད་པའི་ཉམས་ཤིག་མངོན་ཏེ་མིག་ཟུང་
བཙུམས་ནས་བསྡད་འདུག་པས། ངས་མལ་ཁྲིའི་ཟུར་ཞིག་ཏུ་ལངས་ནས་བསྡད་
ཡོད་པའི་བུ་མོ་དེར་དེ་སྐད་དྲིས་པ་ཡིན། །
“ཨ་ཁུ་སྨན་པ་ཚོས་སྔོན་ཆད་ཀྱི་ནད་རྙིང་འཕར་བ་རེད་ཟེར་ནའང། ངས་ཨ་
ཕར་དེ་སྔོན་སྙིང་ནད་འཕར་བ་མཐོང་མ་མྱོང་།” མོས་དེ་ལྟར་འཆད་བཞིན་ངའི་
ཇ་ཕོར་ཁར་ཆུ་ཁོལ་ཉུང་ཙམ་བསྣན་རྗེས “ཨ་ཕའི་སྙིང་ནད་སློང་མཁན་དེ་ཡིན་
ངོ་མ་དགེ་བོ་རིག་ལྡན་རེད”ཟེར།
“ཁྱོད་ཀྱིས་བཤད་པའི་རིག་ལྡན་ནི་ད་ལྟའི་རྣམ་རྒྱལ་སྡེ་བའི་སྡེ་དཔོན་ཟེར་བ་
ཨེ་ཡིན་ནམ།”
“རེད་ཡ། ཁོས་ངེད་ཚང་གི་ཡོང་སྒོ་ཡོད་ཚད་བཅད་པར་མ་ཟད། སྡེ་བའི་
མུག་སྐྱོབ་ཀྱི་སྒོར་མོས་ཀྱང་མི་དགོས་པའི་ཆུ་རྐ་ཞིག་ལས་བཞིན་འདུག གཞན་ད་
དུང...”
“རྣམ་རྒྱལ་རི་བོའི་འདབས་སུ་ལྕགས་ར་བསྐོར་པ་དེ་ཨེ་རེད།"
ངས་དེ་ལྟར་ཁ་གསབ་བྱས་པ་ལ། མོས་རང་ཉིད་ལ་རྒྱབ་རྩ་གནོན་མཁན་
ཞིག་ཡོད་འདུག་སྙམ་པ་ལྟར་བསམ་བློ་ཅི་ཡང་མི་གཏོང་བར་མུ་མཐུད་དུ་ཚིག་རྔ་
བསྐྱངས་བྱུང་།
“རེད་རེད་རེད། འདི་དག་ཡོད་ཚད་ཁོས་ངེད་ཚང་ལ་བསམ་ངན་བཅངས་པ་



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ། ཡིག་
སྟེ། ད་ལྟའི་དུས་ནི་རྒྱལ་ཁབ་ཀྱི་སྒོར་མོ་ཟ་བའི་དུས་རབས་ཏེ། ཁོ་རིག་ལྡན་ལྟ་བུས་
རྒྱལ་པོའི་མཛོད་ལ་ཡི་དྭགས་ཀྱིས་སེར་སྣ་བྱེད་དགོས་དོན་ཅི་ཡོད།”
“ཁྱོད་ལ་སུས་དེ་འདྲའི་ལོང་གཏམ་ཤོད་ཟེར་བ་ཡིན་ནམ།”
ཨ་ཁུ་རྣམ་རྒྱལ་གྱིས་མིག་བཙུམས་ཡོད་ནའང་གཉིད་ཀྱི་ཞིང་ཁམས་སུ་
ད་དུང་འཁྱམས་ཉུག་བྱས་མེད་པ་འདྲ། གློ་བུར་ངེད་གཉིས་ཀྱི་ཁ་བརྡ་དེ་ལྟར་
མཚམས་བཅད་བྱུང་ལ། ཁོང་ཁྲོའི་ངར་ཤུགས་ཀྱིས་སྐད་མགོ་ཡང་ད་ཅི་ལས་ལྡབ་
འགྱུར་གྱིས་ཇེ་མཐོར་སོང་ཡོད་པས། བུ་མོ་དེས་ལྕེ་ནར་ཙམ་བྱས་རྗེས་བྲེལ་འཚུབ་
ཀྱིས་ནད་ཁང་ནས་སྒོར་བུད་སོང་།
“སྤྱིར་རིག་ལྡན་ངེད་གཉིས་ཀྱི་བར་དུ་འགལ་བ་ཡོད་ནའང༌། ང་མལ་སར་
ལྷུང་བ་དང་བསྟུན་ནས་ཁོའི་བསམ་སྦྱོར་མཐའ་དག་ལ་ངས་སེམས་ཁོང་ནས་ཁས་
ལེན་བྱེད་བཞིན་ཡོད། ང་ལ་མཚོན་ན་སྐྱེ་བ་འདིར《གནའ་རྒྱའི་ཚེ་ལོ》ཡི་དྲིན་ལ་
ཁ་སོས་ཤིང་ནམ་ལངས་ནའང་། ད་ནི《གནའ་རྒྱའི་ཚེ་ལོ》ཡིས་ང་ནད་བདག་གི་ཁ་
ལས་སྐྱོབ་པ་ལྟ་ཅི། རྣམ་རྒྱལ་སྡེ་བ་དང་དེ་ལས་ཆེ་བའི་བོད་ཁུལ་གྱི་སྡེ་བ་མང་པོའི་
མཇུག་ཏུ་ཡང་རྗེས་ལུས་ཀྱི་རྡོ་ལོག་ཅིག་བཏགས་ཡོད་པས། ང་ལ་ཟློག་ཐབས་མེད་
པའི་ཉེས་པ་ཆེན་པོ་ཡོད།”
ཁོས་སེམས་ཕམ་པའི་སྒོ་ནས་དེ་ལྟར་སྐད་དམའ་མོར་བཤད་པའི་མུ་ལ། མིག་
མཐར་ཡང་མཆི་མ་འོད་ཀྲིག་ཀྲིག་ཏུ་འཁྱིལ་བྱུང་། །
“རེད་དེ། དཔལ་འབྱོར་ནི་ཡོད་ཚད་ཀྱི་རྨང་གཞི་ཡིན་པས། རྒྱུ་མི་རྟག་རྩྭ་
མགོའི་ཟིལ་བ་འདྲ་ཞེ་ན་ག་ལ་འགྲིག དེང་སྐབས་འཛམ་གླིང་གི་རྒྱལ་ཁབ་གང་



དང་གང་ལ་མཚོན་ནའང་དཔལ་འབྱོར་འཛུགས་སྐྲུན་ཨང་དང་པོར་མི་འཇོག་པ་
ཞིག་ག་ལ་ཡོད། དེར་བརྟེན། རྣམ་རྒྱལ་སྡེ་བས་ཀྱང་དཔལ་འབྱོར་འཛུགས་སྐྲུན་
དམ་འཛིན་བྱ་འོས་ཏེ། དེ་ལྟར་མ་བྱས་ཚེ་ཁྱིམ་ཚང་རེ་རེའི་ཆ་རྐྱེན་ཇེ་ངན་ནས་ཇེ་
ཐུར་སོང་སྟེ་སྤྲང་པོ་དབྱུག་ཐོགས་ཅན་གྱི་འབྱུང་གནས་སུ་འགྱུར་བར་གདོན་མི་
ངས་ཨ་ཁུ་རྣམ་རྒྱལ་གྱི་ལྟ་བ་འགྱུར་བའི་སྐབས་དང་བསྟུན་ནས་དེ་ལྟར་
བཤད་པ་ཡིན།
“འོ་ལེ། ད་ལྟ་རྣམ་རྒྱལ་སྡེ་བའི་ནང་དུ་རང་ཁ་རང་གསོ་བྱེད་པར་འབད་པའི་
གསར་བུ་སྐོར་ཞིག་འཚར་ལོངས་འབྱུང་བཞིན་ཡོད་པས། ང་ལའང་རང་དབང་
ཞིག་ཡོད་ཚེ་སྐྱེ་བ་གཞུག་མར་རྣམ་རྒྱལ་སྡེ་བ་དང༌། སྒོས་སུ་སྡེ་དཔོན་རིག་ལྡན་གྱི་
དྲུང་དུ་སྐྱེ་བའི་སྨོན་ལམ་འདེབས་ཀྱིན་ཡོད།” །
ཨ་ཁུ་རྣམ་རྒྱལ་གྱིས་སྐད་དམའ་མོས་དེ་ལྟར་སྨྲ་སྐབས། ངོ་ལ་ཡིད་ཆེས་ཀྱི་
དགའ་འཛུམ་སྔ་ན་མེད་པ་ཞིག་མངོན་བྱུང༌།
“ནད་པ་སྲུང་མཁན་ཡོད་ཚད་སྒོར་བུད་དང༌། སྨན་པ་རྣམས་ནད་ལ་བརྟག་
ཏུ་ཡོང་རྒྱུ་རེད།”
ལུས་སུ་ཤམ་ལྭ་དཀར་པོ་གྱོན་པའི་སྨན་གཡོག་གཞོན་ནུ་མ་ཞིག་གིས་དེ་ལྟར་
བརྡ་བརྒྱབ་རྗེས་ནད་ཁང་ཕྱི་མ་དེའི་ཕྱོགས་སུ་བུད་སོང་བས། ངས་ཨ་ཁུ་རྣམ་རྒྱལ་
ལ་འདང་ལོག་རྒྱག་མི་རུང་བ་དང་ལུས་ལ་བདག་སྐྱོང་གང་ལེགས་བྱ་དགོས་ཚུལ་
གྱི་ཁ་བརྡ་ཉུང་ཙམ་བྱས་རྗེས་ཕྱིར་སྒྱུག་པོ་ཡོད་སར་ཡོང་བ་ཡིན། །



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ། །
སྒྱུག་པོའི་ནད་ཁང་ནི་ཨ་ཁུ་རྣམ་རྒྱལ་སོགས་ཀྱི་ནད་ཁང་དང་འདྲ་བའི་སྒྲིག་
ལམ་དམ་པོ་ཞིག་མེད་དེ། སྨན་པས་ནད་ལ་བརྟག་དུས་ཀྱང་སྲུང་མཁན་རྣམས་སྒོ་
ལ་འགྲོ་མི་དགོས་པར་ནང་དུ་བསྡད་ཆོག་ཆོག་ཡིན།
དུང་མཚོ་དང་སྒྱུག་མོ་གཉིས་ཀ་དྲོས་ཇ་བསྐོལ་དུ་སོང་ཤུལ་ནས། ངས་སྨྱུག་
པོར་རང་ཉིད་ད་ནངས་ཨ་ཁུ་རྣམ་རྒྱལ་ལ་བལྟ་རུ་སོང་བའི་གནས་ཚུལ་རྣམས་
ཞིབ་ཏུ་གླེངས་པ་ན། ཁོས་འདང་ཞིབ་མོ་ཞིག་བརྒྱབ་རྗེས”མི་སུ་དང་སུ་ཡིན་ཡང་།
རང་ཐོག་ལ་མངོན་སུམ་དུ་མ་བབས་ཚེ་བསམ་ཤེས་དཀའ་སྟེ། ཨ་ཁུ་རྣམ་རྒྱལ་གྱིས་
བསམ་བློ་ཚུར་འཁོར་པ་དེ་ཡང་ཁོ་གཞན་དབང་ནད་ཀྱིས་བཟུང་བས། རྒྱུ་ལ་རྒྱུ་
འདང་ཡོད་དགོས་པ་ད་གཟོད་ཚོར་བ་ཅི་ལ་མིན། སྔོན་ཆད་ཁོ་ལ་གནས་ལུགས་
དེ་ལན་བརྒྱར་བཤད་ཀྱང་སྤྱང་ཀིའི་རྣ་ལམ་དུ་ཆོས་བསྒྲགས་པ་དང་ཁྱད་པར་ཡེ་
ནས་མེད། གོ་ཐོས་ལྟར་ན་ཁོའི་སྙིང་ལ་གཤག་བཅོས་བྱེད་དགོས་ཚེ་སྔ་ཕྱིར་སྒོར་ཁྲི་
གཅིག་ལྷག་དགོས་ཟེར་ལ། ད་དུང་རྩ་བ་ནས་དྲག་སྐྱེད་འབྱུང་དུ་འཇུག་ཐུབ་མིན་
མི་ཤེས་ཞེས་བཤད་འདུག དེར་བརྟེན། རྣམ་རྒྱལ་སྡེ་བའི་ལོ་ལོན་མང་ཤོས་ཀྱིས་ཨ་
ཁུ་རྣམ་རྒྱལ་ནི་རྣམ་རྒྱལ་སྡེ་བའི་རྒྱན་ཡིན་པས། ངེས་པར་འཆི་བདག་གི་ཁ་ནས་
སྐྱོབ་ཐབས་བྱ་དགོས་ཞེས་སྒྲོག་བཞིན་འདུག་སྐད། དུད་ཚང་རེ་རེར་ཁྲལ་བཞག་
ནས་སྒོར་མོ་བསྡུས་ཀྱང་སྒོར་སྟོང་གཉིས་ལའང་མ་བུད་ཟེར། ང་ནི་རྣམ་རྒྱལ་སྡེ་
བའི་ནང་གི་ལས་བྱེད་པ་གཅིག་པུ་ཡིན་པས་སྒོར་སུམ་བརྒྱ་བྱིན་ནའང་། སྤྱི་སྡོམ་
བྱས་ཚེ་འགྲོ་སོང་གི་ལྔ་ཆའི་གཅིག་ཙམ་ལས་མ་ལོངས་པས། ཨ་ཁུ་རྣམ་རྒྱལ་གྱི་
ཡ་ཆུང་ནང་དུ་གཞན་ལ་མྱོང་བ་མེད་པའི་སྡུག་བསྔལ་གྱི་མཚོ་མོ་དེ་འདྲ་ཞིག་མི་



བློ་མང་དོན་གྲུབ།
འཁྱིལ་བ་ག་ལ་སྲིད”ཅེས་དལ་དལ་ལྷོད་ལྷོད་ངང་ལབ་བྱུང༌།
“རྣམ་རྒྱལ་སྡེ་བ་དེ་འདྲ་ཆེ་བས། སྒོར་སྟོང་གཅིག་ལྷག་བསྡུ་ལོས་ཐུབ།”
ང་རྣམ་རྒྱལ་སྡེ་བ་དབུལ་ནས་དེ་འདྲའི་ཚད་དུ་ལྷུང་ཡོད་པའི་ཆ་ལ་ཡིད་མ་
ཆེས་པར་དེ་ལྟར་སྨྲས། །
“བསྡུ་མ་ཐུབ་པ་རེད། བསྡུ་ཐུབ་ཚེ་མི་སྡུད་པ་ག་ལ་སྲིད། རྒད་པོ་དེ་དག་ནི་
རྣམ་རྒྱལ་སྡེ་བའི་ནང་གི་ཁ་ཆེན་དབང་ཆེན་ཏག་ཏག་ཡིན།”
“དེ་སྔོན་ང་རྣམ་རྒྱལ་སྡེ་བའི་ནང་དུ་སོང་དུས། རྣམ་རྒྱལ་སྡེ་བའི་ཆ་རྐྱེན་དེའི་
ཚད་ལ་ལྷུང་མེད་པ་འདྲ།”
“དེའི་དུས་ད་དུང་ནགས་རྒྱ་བསྡམས་མེད་པས། བཟའ་དཔོན་གྲིམ་པོ་སྐོར་
ཞིག་གི་ལག་ཏུ་སྒོར་མོ་ཅུང་ཙམ་ཡོད་ནའང་། སྡེ་དཔོན་རིག་ལྡན་གྱི་རིང་ལ་
ནགས་རྒྱ་བསྡམས་པ་ནས་བཟུང་། ཁྱིམ་ཚང་ཁ་ཁེར་ལ་ཇ་ཚྭ་ཁུ་ཉོ་སྤྱད་མི་འདུག་
ཅེས་བཤད་ཀྱང་རབ་བཏགས་ཀྱི་ཆ་ཅུང་ཙམ་ཡང་མི་འདྲེད་
“འོ་ན་ཡུར་བ་ལས་སྤྱད་ཀྱི་སྒོར་མོ་དེ་དག་ཁོ་ཚོ་ལ་ཐེམས་སུ་འཇུག་བཞིན་པ་
མ་ཡིན་ནམ།”
“སྒོར་མོ་དེ་ཡང་ངལ་རྩོལ་གྱི་འབྲས་བུར་གཞིགས་ཏེ་བགོད་བཞིན་ཡོད་པས།
སྒོར་མོ་མང་ཤོས་སྡེ་བ་གཞན་པའི་མིའི་ཨམ་ཕྲག་ཏུ་འཆོར་བཞིན་ཡོད་པ་རེད།”
“རིག་ལྡན་གྱིས་ཀྱང་སྒོར་མོ་དེ་རྣམ་རྒྱལ་སྡེ་བ་ཁོ་ནར་འཐོབ་ཏུ་བཅུག་ན་མི་
ཆོག་གམ།”
“ཁོས་དང་ཐོག་དེ་ལྟར་བསམས་ནས་ལག་ལེན་དུ་བསྟར་ནའང༌།



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ། ་
རྣམ་རྒྱལ་སྡེ་བའི་མི་སྐོར་ཞིག་གིས་དེ་སྔ་རུང་འཕྱི་རུང་ང་ཚོའི་ལག་ཏུ་
འཐོབ་ངེས་ཟེར་ནས་ལས་ཀ་དེར་སྣང་ཆུང་བྱས་པར་བརྟེན། སྡེ་བ་གཞན་དུ་སྒོར་
མོ་འཚོལ་མཁན་ཡོད་ཚེ་ཡོང་ཆོག་ཅེས་བརྡ་བརྒྱབ་པས། མཇུག་འབྲས་འདི་ལྟ་བུ་
བྱུང་བ་རེད།”
“རིག་ལྡན་གྱིས་ལས་ཀ་དེའི་མཇུག་འཁྱོངས་རྒྱུ་མ་རེད་བསམས་པ་འདྲ།”
“ཁོས་ལས་ཀ་དེའི་མཇུག་འཁྱོངས་མིན་ལ་འདང་བརྒྱབ་པར་མ་ཟད། ལས་
ཀའི་མྱུར་ཚད་ལའང་བསམ་གཞིག་བཏང་ཡོད།”
“དེ་འདྲ་ཡིན་ཚེ་བདག་ལ་ཉིན་འགའི་གནང་བ་ཡོད་པས། རྣམ་རྒྱལ་སྡེ་བའི་
ཡུར་བའི་བཟོ་སྐྲུན་ལ་ལན་གཅིག་བལྟ་རུ་འགྲོ་འདོད།”
“དེ་ནི་ངོ་མ་བལྟ་རུ་སོང་ཆོག་ལ། ལྟ་རིན་ཡོད་པ་ཞིག་ཀྱང་ལས་བཞིན་ཡོད།”
སྒྱུག་པོ་ཡིད་ཚིམས་ཚུལ་ལ་བལྟས་ན། སྡེ་དཔོན་རིག་ལྡན་གྱིས་སྣེ་ཁྲིད་པས་
རྣམ་རྒྱལ་སྡེ་བའི་གོང་དུ་ཡུར་བ་སྔ་ན་མེད་པ་ཞིག་དུས་ཡུན་རིང་པོ་མི་འགོར་
བར་འགྲུབ་རྒྱུ་ཡིན་པ་གསལ་པོར་རྟོགས་ཐུབ། །
སྟབས་འགྲིག་པ་ཞིག་ལ། ཕྱི་ཉིན་རྫོང་ཆུ་བེད་ཅུས་ཀྱི་ལས་བྱེད་མི་སྣ་འགའ་
རྣམ་རྒྱལ་སྡེ་བའི་ཡུར་བའི་བཟོ་བཀོད་ལག་བསྟར་བྱས་པའི་གནས་ཚུལ་རྒྱུས་ལོན་
བྱེད་དུ་འགྲོ་བཞིན་པས། ང་ཡང་ཁོ་ཚོའི་འཇེབ་འཁོར་དེའི་ནང་དུ་བཙངས་ནས་
ཐེངས་གསུམ་པར་རྣམ་རྒྱལ་སྡེ་བར་སོང་བ་ཡིན། སྡེ་དཔོན་རིག་ལྡན་ཚང་དུ་ང་
ཚོས་ཇ་དཀར་ཡོལ་གང་རེ་འཐུངས་རྗེས་ཐད་ཀར་ཡུར་བ་ལས་གནས་སུ་ཕྱིན།
རིག་ལྡན་ལ་སྔོན་ཆད་དང་འདྲ་བར་ཕུང་བོ་དར་དྲགས་པ་ཞིག་བྱུང་མེད་ནའང་།



རྒྱ
བློ་མང་དོན་གྲུབ།
ངོའི་འཛུམ་མདངས་ལ་ཡལ་བ་མེད་དེ། བརྡ་ངེས་ཅན་ཞིག་སྤྲོད་ནུས་པའི་རྒྱ་སྐད་
དེར་བརྟེན་ནས་ཉེ་བའི་ལོ་འགའི་ནང་དུ་རྣམ་རྒྱལ་སྡེ་བར་བྱུང་བའི་འགྱུར་ལྡོག་
དང༌། སྒོས་སུ་རྣམ་རྒྱལ་སྡེ་བའི་ཡུར་བའི་བཟོ་སྐྲུན་གྱི་གནས་ཚུལ་ཞིབ་ཏུ་མཚམས་
སྦྱོར་བྱས་བྱུང༌།
དེ་སྔོན་དུང་མཚོ་ངེད་གསུམ་པོ་སོང་མྱོང་བའི་གྲམ་པ་དེ་བརྒྱུད་ནས་ཡུད་
ཙམ་སོང་བ་ན། རྣམ་རྒྱལ་རི་བོའི་ཕྱོགས་སུ་ཟུག་འདུག་པའི་ལུང་བ་ཕུ་རིང་རྒྱུ་མེད་
པ་ཞིག་མིག་ལམ་དུ་མངོན་བྱུང་། ང་ས་ཆ་དེར་ཆ་རྒྱུས་ཞིབ་མོ་ཞིག་མེད་པ་མ་
གཏོགས། རྣམ་རྒྱལ་སྡེ་བའི་འགྲམ་གྱི་གྲམ་མཐིལ་དུ་བཞུར་བའི་རྫ་ཆུ་དེའི་འབྱུང་
ཁུངས་ནི་ལུང་བ་དེའི་ཕུ་མགོ་ཡིན་ཞིང༌། མི་ལོ་མང་པོར་བདག་མེད་དུ་བཞུར་
བའི་རྫ་ཆུའི་འགྲམ་དུ་ད་ལྟ་བཟོ་སྐྲུན་བྱེད་བཞིན་པས་སྔོན་ཆད་དང་འདྲ་བར་
གཙང་ཞིང་དྭངས་པ་ཞིག་མི་འདུག ང་ཚོ་རྐ་མགོའི་བཟོ་སྐྲུན་ལས་གྲྭ་རུ་བསླེབས་
དུས་སྔ་དྲོའི་ཆུ་ཚོད་བཅུ་གཅིག་པ་རེད། དེ་གར་རྫོང་དང་ཡུལ་ཚོས་མངགས་ཡོང་
བའི་ལག་རྩལ་མི་སྣ་གཅིག་རེ་ལས་གཞན། དཔལ་ལྡན་སོགས་རྣམ་རྒྱལ་སྡེ་བའི་
གསར་བུ་སྐོར་ཞིག་ཀྱང་འདུག རྣམ་རྒྱལ་སྡེ་བའི་སྡེ་མི་མང་ཤོས་དང་སྡེ་བ་གཞན་
ནས་ཞོར་ལས་བྱེད་དུ་ཡོང་བའི་གསར་བུ་གསར་མོ་མང་པོས་ད་ལྟ་རྐ་རྔ་ལས་
ཀྱིན་འདུག་པས། ཕལ་ཆེར་འགྲུབ་ལ་ཉེ་བའི་ཚད་དུ་བསླེབས་ཡོད་ཟེར། རྐ་མགོ་
ལས་མཁན་རྣམས་ནི་རྣམ་རྒྱལ་སྡེ་བར་མཚོན་ན་མི་ཧྲག་རྟ་ཧྲག་ཏུ་བརྩི་རུང་སྟེ།
ཁོ་ཚོས་ཞེང་ཆུང་བའི་གྲམ་མཐིལ་དེར་ཨར་འདམ་གྱི་ཆུ་རགས་མཐོ་དམའ་རན་
པ་ཞིག་བརྩིགས་འདུག་ཅིང་། རྒྱང་རིང་ནས་བལྟས་ན་དུག་སྦྲུལ་ཆེན་པོ་སྐྱ་རིལ་



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ། ་ ་
བ་ཞིག་གྲམ་གཞུང་བརྒྱུད་ནས་རྐ་མགོའི་ཕྱོགས་སུ་ཤོར་ཡོང་བ་དང་འདྲ་ལ། ཆུ་
རགས་དང་རྐ་མགོ་འདྲེས་མཚམས་སུ། རྒྱུ་ལྕགས་ལས་བྱས་པའི་ཆུ་སྒོ་གཏན་བྱེད་
ཅིག་སྤྲད་འདུག་སྟེ། དེའི་བྱེད་ནུས་ནི་སྒོ་གཏན་ཚེ་དྭངས་བསིལ་རྫ་ཆུ་སྔོན་མོ་ཆུ་
རགས་ལས་ལུད་དེ་གྲམ་གཞུང་ལ་བཞུར་ཆོག་པ་དང༌། ཕྱེ་ཚེ་རྐ་མགོ་ནས་གསར་
དུ་ལས་པའི་ཡུར་ཆེན་བརྒྱུད་རྣམ་རྒྱལ་སྡེ་བའི་གོང་འོག་བར་གསུམ་གྱི་ཞིང་ས་
གཤིན་པོ་རུ་འདྲེན་ཆོག་པར་བཟོས་འདུག ཕྱིར་ཡོང་ཁར་ང་ཚོ་གསར་དུ་ལས་
པའི་རྐ་ཁ་བརྒྱུད་ནས་ཐུར་ལ་ཡོང་བ་ན། འདི་ནི་རྡོ་ས་ཡིན་པའི་ཁར་ས་བབ་ངོས་
མི་སྙོམས་པས་གཏིང་ལ་མི་ཚད་གཅིག་ལྷག་ཡོད་པ་བརྐོ་དགོས་སའང་གང་མང་
འདུག ལུས་ཀྱི་ངལ་རྩོལ་དེ་ལྟར་ལྕི་ནའང་རྐ་རྔ་གཤག་སའི་གནས་སུ་ཀུ་རེ་རྩེད་
མཚར་གྱི་སྒྲ་དང་དགོད་སྒྲ་མཚམས་མི་འཆད་པར་མ་ཟད། ལས་ཀ་པ་རེ་རེའི་ལུས་
ཧྲིལ་པོ་ས་རྡུལ་གྱིས་ཁེབས་ཀྱང་མིག་ལ་ཡིད་ཆེས་དང་བཞིན་ལ་འཛུམ་མདངས་
ཀྱིས་ཁེངས་ཡོད་པས། མི་སེམས་གཡོ་བར་བྱེད་པའི་ལས་དོན་དེ་རྒྱལ་ཁའི་ངང་
འགྲུབ་ལ་ཉེ་བ་ཅིའི་ཕྱིར་མཚོན་མི་ཐུབ། སྣང་ཚུལ་དེ་མཐོང་བས་བདག་གིས་རྗེས་
ལུས་ཀྱི་ཞྭ་མོ་གྱོན་ཡུན་རིང་བའི་རྣམ་རྒྱལ་སྡེ་བ་དང༌། མུག་སྐྱོབ་ཀྱི་སྒོར་མོར་རེ་
ལྟོས་འཆའ་བའི་རྣམ་རྒྱལ་སྡེ་བའི་སྡེ་མི་ཡོད་ཚད་གང་མྱུར་གྱིས་འབྱོར་ཕྱུག་ལྡན་
པ་ཞིག་ཏུ་ཡོང་བར་སྙིང་ཁོང་རུས་པའི་གཏིང་ནས་སྨོན་འདུན་ཞུས་པ་ཡིན། དྲོས་
ཇ་འཐུངས་རྗེས། རྫོང་ཆུ་བེད་ཅུས་ཀྱི་ལས་བྱེད་མི་སྣ་དེ་དག་སྡེ་སྟོད་ཀྱི་རྩྭ་རའི་
ནང་དུ་འཕྱི་བ་སོགས་བདའ་རུ་ཕྱིན་པས། རིག་ལྡན་ངེད་གཉིས་ལ་ཁོ་ཚང་དུ་ཁ་
བརྡ་བྱེད་པའི་གོ་སྐབས་བཟང་པོ་ཞིག་ཐོབ་སོང་།



བློ་མང༌དོན་གྲུབ།
“ཨ་ཁུ་རྣམ་རྒྱལ་གྱི་སྙུང་གཞི་ག་འདྲ་རེད། ཇེ་དགར་འགྲོ་བཞིན་ཡོད་དམ།”
རིག་ལྡན་གྱིས་ངའི་དཀར་ཡོལ་ཁར་ཇ་ཞིག་བསྣན་རྗེས་དེ་ལྟར་དྲིས་བྱུང་།
“ཁོ་ནད་བདག་གི་ཁ་ལས་སྐྱོབ་དགོས་ན་ད་དུང་སྒོར་མོ་མང་པོ་ཞིག་དགོས་
འདུག”
ངས་ཕངས་སེམས་དང་བཅས་དེ་ལྟར་ལན་བཏབ་པ་ཡིན། །
“སྔོན་ཆད་ངས་སྒོར་མོས་ཡོད་ཚད་སྐྱོབ་ཐུབ་ཚུལ་སྨྲས་པ་ན། ཁོས་དེ་ནི་མི་
རྟག་པའི་རིགས་ཏེ་རྩྭ་མགོའི་ཟིལ་བ་དང་འདྲ་བས། དེ་རིང་ཡོད་ཀྱང་ནངས་ཀ་
མེད་འགྲོ་ཟེར། ད་ལྟ་འཆི་བ་སྲོག་ལ་ཐུག་དུས་ད་གཟོད་སྒོར་མོའི་རིན་ཐང་ཤེས་པ་
ཡིན་ངེས་ན་འཕྱིས་སོང་བ་མ་ཡིན་ནམ།”
“ཁྱོད་ཀྱིས་ཁོས་སྒོར་མོའི་རིན་ཐང་རྟོགས་པ་ཇི་ལྟར་ཤེས་པ་ཡིན།” །
“ཉེ་སྔོན་ང་རྫོང་ཆུ་བེད་ཅུས་ནང་དུ་དོན་དག་ཅིག་སྒྲུབ་ཏུ་འགྲོ་དུས། རྒད་པོ་
འགས་སྡེ་བར་སྡུད་ཆ་བསྡུས་པའི་སྒོར་སྟོང་གཅིག་ལྷག་ཡོད་པ་ང་ལ་བསྐུར་བྱུང་
བས། ངས་ཀྱང་ཟུར་དུ་སྒོར་བརྒྱ་ཁ་བསྣན་ཏེ་ཁོ་ལ་བལྟ་རུ་སོང་བ་ཡིན། ཉིན་དེར་
ཁོས་འགྱོད་པའི་མིག་ཆུ་ཐར་ཐོར་དུ་གཏོར་བྱུང་བས། ང་ལའང་གདུང་སེམས་སྨྲ་མི་
ཤེས་པ་ཞིག་སྐྱེས་བྱུང་།
“ང་ཁོ་ལ་བལྟ་རུ་སོང་དུས། ཁོས་ཁྱོད་ལ་བསྟོད་པའི་མེ་ཏོག་ཅི་དགར་འགྲེམ་
བཞིན་འདུག་པས། རྒྱུ་རྐྱེན་དེ་འདྲ་ཞིག་ལ་བརྟེན་ནས་བྱུང་བ་མ་ཡིན་ནམ།”
“ཁོས་ང་ལ་བསྟོད་པ་བྱེད་མི་སྲིད་ལ། སྲིད་ཀྱང་མེད་པ་ཡན་ཆད་ཀྱི་ཡིན་
སྲིད།”



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ།
“ངས་བལྟས་ན་མིད་པ་ཡན་ཆད་ཀྱི་མིན་པ་འདྲ། ད་ལམ་ཁོས་སེམས་བསམ་
པའི་གཏིང་ནས་རྒྱུ་མི་རྟག་རྩྭ་མགོའི་ཟིལ་བ་མིན་པ་ཤེས་རྟོགས་བྱུང་འདུག
“གནད་དོན་འདི་ཁོ་གཅིག་པུས་ཤེས་པ་ཙམ་གྱིས་མི་ཆོག་པར། ཁོའི་བུ་རབས་
ཚ་རྒྱུད་རྣམས་ཀྱིས་ཀྱང་ཤེས་ན་འགྲིག
རིག་ལྡན་གྱི་ངོ་ལ་གཟབ་ནན་གྱི་ཉམས་ཤིག་མངོན་བཞིན་དེ་སྐད་ལབ་
འཕྲལ་ཡར་ལངས་བྱུང༌།
“རེད་ཡ། གནད་དོན་འདི་ནི་ཨ་ཁུ་རྣམ་རྒྱལ་བུ་རབས་ཚ་རྒྱུད་རྣམས་ལྟ་ཅི་
འཚལ། བོད་གངས་ཅན་གྱི་སྐྱེས་ཕོ་མོ་རྒན་གཞོན་ཚང་མས་ཤེས་དགོས་པའི་གནད་
དོན་ཆེན་པོ་ཞིག་རེད།” ངས་ཀྱང་ཁོའི་སྐད་ཆའི་མཇུག་མ་བཏང་བར་དེ་སྐད་ལབ་
པ་ཡིན།
“གྲོགས་པོ་ལགས། ད་ནི་ཁོ་ཚོ་ཕྱིར་བསླེབ་ལ་ཉེ་བས། འུ་གཉིས་སྒོར་འབུད་ལ་
ཁ་བརྡ་བྱེད།” །
ཁོས་དེ་སྐད་སྨྲ་བཞིན་བདག་ལ་ལག་པ་བསྲིངས་འོངས་པས། ང་ཡང་ཁོའི་
ལག་པར་འཇུས་ཏེ་ཡར་ལངས་རྗེས་གཞིས་ཀའི་ཟུར་དུ་དེའུ་འབུར་ཆུང་ངུ་ཞིག་
ཡོད་པ་དེའི་མཐོ་སར་བུད་པ་ཡིན།
“ཁྱོད་ཀྱིས་ལྟོས་དང་། ང་ཚོས་རྣམ་རྒྱལ་རི་ངོས་ཀྱི་ནགས་དང་རྩྭ་སར་བདག་
སྐྱོང་གང་ལེགས་བྱས་པར་བརྟེན། ས་བཅུད་ཇེ་ལེགས་སུ་འགྲོ་བཞིན་ཡོད་པས།
ཕྱིས་སུ་སྒོ་ཕྱུགས་ཇེ་མང་དུ་གཏོང་བར་རྨང་གཞི་བརྟན་མོ་ཞིག་བཏིང་ཡོད།”
ཁོས་རྣམ་རྒྱལ་རི་བོར་གྲགས་པའི་རི་བོ་རྩེ་གསུམ་ཅན་དེའི་ཕྱོགས་སུ་མཛུབ་མོ་



ཀེར་ནས་ང་ལ་དེ་ལྟར་ངོ་སྤྲོད་བྱས་བྱུང་བས། ངས་ཀྱང་རྒྱུས་མངའ་ཅུང་ཆེ་བའི་རི་
བོ་དེའི་ངོས་ཧྲིལ་པོར་རྒྱང་ལྟ་ཐེངས་གཅིག་བྱས་པ་ཡིན། །
དེ་སྔོན་དུང་མཚོ་ངེད་གཉིས་རྣམ་རྒྱལ་སྡེ་བར་ཡོང་དུས་མཐོང་བའི་རྣམ་
རྒྱལ་རི་བོ་དང་བསྡུར་ཚེ། ཁོར་ཡུག་ཧྲིལ་པོར་མངོན་སུམ་དུ་ལེགས་བཅོས་བྱུང་
ཡོད་དེ། རྣམ་རྒྱལ་སྡེ་བའི་ཕྱོགས་སུ་འཁོར་འདུག་པའི་ལུང་བ་དེའི་ནགས་ཚལ་
སྔར་གྱི་ཁ་མལ་དུ་འདུག་ལ། སྟོན་དུས་ཀྱི་བསེར་རླུང་ཡང་མོས་ནགས་ཚལ་བུ་མོའི་
དབུ་ལ་བྱིལ་བྱིལ་བཏང་དྲགས་པ་འདྲ། དབྱར་དུས་མཐོང་བ་དང་འདྲ་བར་ལྗང་
ལྡེམ་ཞིང་སྣུམ་འཁྱུག་པ་ཞིག་མི་འདུག ལུང་བ་ཆུང་ངུ་དེར་ཟུག་ཡོད་པའི་གྲམ་
པ་གསར་པ་དེ་དང་རྐང་ལམ་རྙིང་པ་དེའི་གཡས་གཡོན་ཧྲིལ་པོ་སེར་ལམ་མེར་
འདུག་པས། གཟས་ལ་བཀྲམ་པའི་སྒོ་ཟོག་ཐོ་རེ་བ་དེ་དག་གིས་བག་ཡངས་པའི་
ངང་གཟན་རྩྭ་ཅི་འདོད་དུ་རོལ་ཅིང་མཆིས། ད་ཅིའི་ང་ཚོ་ལྟ་སྐོར་དུ་ཕྱིན་པའི་ཡུར་
བ་ཆེན་པོ་དེས་རྣམ་རྒྱལ་རི་འདབས་སྟོད་སྨད་གཉིས་སུ་བགོས་འདུག་ཅིང་། དེ་
སྔོན་གྱི་ཞིང་ས་ལྟ་ཅི་ས་རྒོད་སྐོར་འགའ་ཡང་ཆུ་འདྲེན་ཐུབ་པའི་ཞིང་སར་བསྒྱུར་
ཀྱང་ཆོག
“ཁྱོད་ཀྱིས་སྣེ་ཁྲིད་ལ་བརྟེན་པས། རྣམ་རྒྱལ་སྡེ་བར་སྔོན་ཆད་དང་བསྡུར་ཚེ་
དངོས་གནས་གསོན་ཤུགས་རྒྱས་འདུག” བདག་གིས་བདུད་རྩི་ཧུབ་གང་འཐུངས་
པ་ལྟར་ཡིད་སེམས་སྤྲོ་བས་ཁེངས་པར་བརྟེན། རིག་ལྡན་ལ་དེ་ལྟར་བསྟོད་ཚིག་
ཅིག་ཕུལ།
“གྲུབ་འབྲས་འདི་དག་ང་གཅིག་པུའི་རྒྱན་དུ་འདོགས་ག་ལ་རུང་སྟེ། འདིའི་



ཨ་ཁུ་རྣམ་རྒྱལ་དང་ཁོའི་གནའ་རྒྱའི་ཚེ་ལོ།
ནང་དུ་ཁྱོད་དང་ཨ་ཁུ་བདེ་མཆོག ད་དུང་འབྲེལ་ཡོད་སྡེ་ཁག་དང་རྣམ་རྒྱལ་སྡེ་
བའི་སྡེ་དཔོན་རྙིང་པ་གནམ་གོ་བླ་སོང་བོ་དང་དཔལ་ལྡན་སོགས་གསར་བུ་མང་
པོ་ཞིག་གིས་རྒྱབ་སྐྱོར་ལས་ཐོབ་པའི་འབྲས་བུའང་ཡོད་པ་རེད།”
ངས་འཐད་པའི་བརྡ་ལ་མགོ་བོ་ལྡེམ་ཙམ་བྱས་རྗེས། རྣམ་རྒྱལ་རི་བོའི་ཕྱོགས་
སུ་ཡང་བསྐྱར་རྒྱང་ལྟ་ལན་གཅིག་བྱས་པ་ཡིན།
དེར་མཐུད་ནས་རིག་ལྡན་གྱིས་སང་ལོ་ནས་བཟུང་རྣམ་རྒྱལ་རི་འདབས་སུ་
སྡོང་ཕྲུག་འཛུགས་པ་དང༌། སྡེ་སྟོད་ཀྱི་ཞིང་ས་སྙོམ་པ། སྡེ་སྨད་ཀྱི་གཞུང་ལམ་ཞིག་
གསོ་བྱེད་པ། གནམ་གོ་བླ་སོང་བོའི་རིང་ལ་ལས་འཕྲོར་ལུས་པའི་གྲམ་མཐིལ་གྱི་
ཟོག་བཀྲུ་ས་དེའང་འོར་ལས་བྱ་རྒྱུའི་འཆར་གཞི་རེ་རེ་བཞིན་བཤད་བྱུང་བས། ང་
ནི་སྔོན་ཆད་དོགས་པ་ཟོས་མྱོང་ལ་ཡིད་ཆེས་ཀྱང་སྐྱེས་མྱོང་བའི་གསར་བུ་འདི་ལ་
བཤད་མི་ཤེས་པའི་སྨོན་པའམ་དད་པ་ཞིག་བཅོས་མིན་དུ་སྐྱེས་བྱུང༌། ...
མཇུག་བྱང་།
ཁོ་བོ་རེབ་དེར་རྣམ་རྒྱལ་སྡེ་བ་དང་ཁ་བྲལ་ནས་ཟླ་རེ་གཉིས་འགོར་བའི་
རིང་ལ། རྣམ་རྒྱལ་སྡེ་བ་དང་སྒོས་སུ་ཨ་ཁུ་རྣམ་རྒྱལ་གྱི་གནས་ཚུལ་ཕྲན་བུ་ཙམ་
ཡང་གོ་མ་བྱུང༌། ཉེ་སྔོན་སྒྱུག་པོ་གཞུང་དོན་ཞིག་གི་ཆེད་དུ་ཁུལ་ཐོག་ལ་བསླེབས་
དུས། ང་ལ་མཚོན་ན་རྣམ་རྒྱལ་སྡེ་བའི་ནང་དུ་ཚེ་གང་བོར་བརྗེད་དཀའ་བའི་དོན་
དག་གཉིས་བྱུང་ཡོད་དེ། སྔ་མ་ནི་རྒྱལ་སྟོན་དུས་ཆེན་གྱི་སྐབས་སུ་བདག་ལ་ནང་
83



བློ་མང་དོན་གྲུབ།
ལོགས་སུ་ལྟ་སྐོར་དུ་འགྲོ་བའི་སྐལ་བ་ཞིག་བྱུང་བས། རྣམ་རྒྱལ་སྡེ་བའི་ཡུར་བའི་
བཟོ་སྐྲུན་གྱི་འགྲུབ་སྟོན་ལ་འགྲོ་མ་ཐུབ་པས་ཡིད་ཕངས་པ་ཞིག་བྱུང་བ་དང༌། ཕྱི་
མ་ནི་ཨ་ཁུ་རྣམ་རྒྱལ་གྱིས་རང་ལ་རང་ཉིད་འཆི་བདག་གི་ཁ་ལས་སྐྱོབ་པའི་སྒོར་
མོ་མེད་པ་རྟོགས་པས། ཁོས་ཚེ་གང་བོར་བཤད་ཅིང་འཚོ་རྟེན་དུ་གྱུར་པའི《གནའ་
རྒྱའི་ཚེ་ལོ》སྲེག་ཟའི་ཁ་ལ་བྱིན་རྗེས། རང་སྐེ་ལ་ལྕེབས་ཐག་བཞག་སྟེ་ཚེ་ཡི་འདུ་
བྱེད་བཏང་སོང་ཟེར་བ་དེ་གཉིས་རེད། སྒྱུག་པོའི་ངག་སྒྲོས་ལྟར་ན། ཨ་ཁུ་རྣམ་རྒྱལ་
གྱིས་རང་སྲོག་མ་བཅད་པའི་སྔ་ཉིན་དེར། ཁོ་རང་སྡེའི་ནང་ལ་འགྲོ་ཞོར་དུ་ནད་པ་
ལྕི་མོ་དེར་སྙིང་འདྲི་བྱེད་དུ་སོང་ཚེ། རྒད་པོ་དེས་གཟབ་ནན་ངང་བདག་ལ་སྐད་
ཅིག་བཏང་བྱུང་ཟེར་ལ། དེ་ནི་ངས་སྔོན་ཆད་ཁོའི་དྲུང་ནས་བུ་ཡིག་ཏུ་བཅད་པའི
《གནའ་རྒྱའི་ཚེ་ལོ》ཡང་ཤུལ་མེད་དུ་བཟོ་རྒྱུ་དེ་ཡིན་ཟེར།



གྲོང་ཁྱེར་གྱི་འཚོ་བ།
-
གུང་ཁྱེར་གྱི་འཚོ་བ།
དང་པོ།
ཤཱཀྱ་ཚེ་རིང་གིས་འབུམ་རམས་པར་རྒྱུགས་སྤྲོད་བཞིན་འདུག་ཅེས་པའི་སྐད་
ཆ་དེ་ཟླ་འགའི་སྔོན་ནས་གོ་ཐོས་བྱུང་ནའང་། དེ་དོན་དངོས་དང་མཐུན་པའི་སྐད་
ཆ་ཞིག་ཡིན་པ་ནི་ཉིན་འགའི་སྔོན་ལ་ད་གཟོད་གསལ་པོར་ཤེས། །
དེ་ནི་གཟའ་ཉི་མའི་སྔ་དྲོ་ཞིག་སྟེ། ངས་ཕ་ཡུལ་ནས་གྲོང་ཁྱེར་དུ་ནད་གཞིར་
བརྟག་དཔྱད་བྱེད་པར་ཡོང་བའི་ཉེ་ཚན་ཞིག་རླངས་འཁོར་ས་ཚིགས་སུ་བསྐྱལ་
རྗེས། ཐད་ཀར་རང་ཁྱིམ་ལ་ཁ་ཕྱོགས་ནས་འདུར་མ་རྒྱུག་གིས་ཡོང་བ་ཡིན། རྒྱུ་
མཚན་ནི་ཉིན་དེའི་སྔ་དྲོར་ཀྲུང་དབྱང་བརྙན་འཕྲིན་ཁང་གི་ཚན་སྐོར་ལྔ་པའི་
ཐོག་ཁུ་ཚུར་འགྲན་རེས་བྱེད་མཁན་གྲགས་ཆེན་ཐའེ་ཅིན་དང་ཧུ་ལེ་ཧྥོའུ་ཨེར་ཏེ་
རྣམ་གཉིས་ཀྱིས་རྒྱལ་ཕམ་གྱི་ཕུ་ཐག་གཅོད་བཞིན་ཡོད་པས་རེད། ལྷག་དོན་རེབ་
འདི་ནི་ཐའེ་སིན་གྱིས་ཐེངས་སྔོན་མར་མ་ཐུབ་པར་བརྟེན་བསྐྱར་དུ་ཕ་རོལ་པོར་
འགྲན་བསླངས་པ་ཡིན་པས། ལེ་ཚན་དེ་ལ་དགའ་མཁན་གྱི་མི་ཞིག་ལ་མཚོན་ན་
གནམ་སྔོན་པོ་བཇིབ་ལ་ཉེ་ཡང་ལྟད་མོ་དེ་འཆོར་དུ་འཇུག་ག་ལ་སྲིད། རྩེག་རིམ་



བློ་མང་དོན་གྲུབ།
བདུན་ཅན་གྱི་ཐོག་ཁང་དེའི་ཐེམ་སྐས་གཉིས་རེ་གོམ་སྟབས་གཅིག་གིས་འཇལ་
བཞིན་ཁྱིམ་དུ་བསླེབས་པ་ན། ཆུང་མས་གོས་འཁྲུད་འཕྲུལ་ཆས་ནང་དུ་ཉལ་ཐུལ་
གྱི་ཕྱི་མ་དང་གདན་ཁེབ་སོགས་བཀྲུ་རྩིས་བྱས་འདུག ང་ཡོང་བ་མཐོང་འཕྲལ“ད་
ཅི་ཤཱཀྱ་ཚེ་རིང་གིས་ཁ་པར་ཞིག་བཏང་བྱུང༌། ཁོ་ལ་ཕལ་ཆེར་དོན་དག་ཅིག་ཡོད་
པ་འདྲ་ཟེར། ངའི་སེམས་སུ་ཁོས་དེ་སྔོན་ཁང་པ་ཉོ་དུས་སྒོར་ཁྲི་གཅིག་བསྐྱིས་པ་
དེ་འཇལ་རྩིས་བྱེད་པ་ཨེ་ཡིན་ནམ་སྙམ་བཞིན་ཧ་གོ་བའི་བརྡ་ལ་མགོ་བོ་ལྡེམ་
ཙམ་བྱས་རྗེས་གང་མྱུར་གྱིས་ཚོམས་ཁང་དུ་སོང་ནས་བརྙན་འཕྲིན་གྱི་གློག་སྒོ་ཕྱེ་
བ་ཡིན། ཕངས་པ་ཞིག་ལ་ལྟད་མོ་དེའི་མགོ་བརྩམས་ཟིན་ཏེ། མཐའ་བཞིར་ཐག་པ་
དམར་པོ་གོང་འོག་ཏུ་རིམ་པ་འགས་བསྐོར་འདུག་པའི་སྟེགས་བུ་གྲུ་བཞི་མ་དེའི་
སྟེང་དུ་གཟུགས་ལ་མཐོ་དམའ་ཡོད་པ་མ་གཏོགས་ཤ་གནད་གཅིག་ལས་གཅིག་
ལྷག་པའི་ལུས་རྩལ་པ་ཟུང་གིས་ཕར་ཚུར་འཐམ་ཞོར་དང་འདེད་ཞོར། རྒྱག་ཞོར་
བཅས་བྱེད་ཀྱིན་འདུག་པས། ང་ནི་འབོལ་ཁྲི་ལ་བསྡད་མ་ཐག་སྐྱེ་སྡུན་ལ་བསྲིངས་
ཤིང་མིག་ཟུང་རྡེབ་པ་མེད་པར་ལྟད་མོ་དེར་ལྟ་མགོ་བརྩམས། མཚམས་ཤིག་ལ་ཧུ་
ལེ་ཧྥོའུ་ཨེར་ཏེ་ཡིས་ཐའེ་སིན་འཆོར་མེད་དུ་བསྡམས་པ་ལ། ཕྱི་མ་གང་གིས་ཚུལ་
དེ་དང་ལེན་བྱེད་མ་ཐུབ་པར་སྔ་མའི་རྣ་བར་སོ་ཞིག་བཏབ་སོང༌། སྐད་ཅིག་མ་
དེར་ཧུ་ལེ་ཧྥོའུ་ཨེར་ཏེ་ནི་མ་ཉེས་ཁ་གཡོག་ཐེབས་པའི་བྱིས་པ་ཞིག་དང་འདྲ་བར་
གནམ་ལྡིང་ས་ལྡིང་བྱས་བྱུང་ལ། ཐའེ་སིན་གྱིས་ལག་ཟུང་མར་ཕབ་ཅིང་གདོང་ལ་
ཅི་མི་སྙམ་པའི་ཉམས་ཤིག་མངོན་བཞིན་ཕ་རོལ་པོའི“འཁྲབ་སྟོན”དེར་མིག་གིས་
ཕུར་ཚུགས་སུ་བལྟས་འདུག ཏག་ཏག་སྐབས་དེར་ངེད་ཚང་གི་ཁ་པར་དེ་སི་ལི་ལི་



གྲོང་ཁྱེར་གྱི་འཚོ་བ། ་
གྲགས་བྱུང༌།
“ཝ་ཡེ། ཤཱཀྱ་ཚེ་རིང་ཡིན་ནམ།”
ང་མྱུར་དུ་འབོལ་ཁྲི་ལས་ཡར་ལངས་ཤིང་བརྙན་འཕྲིན་དང་ཁད་མི་རིང་
བའི་སར་བཞག་ཡོད་པའི་ཁ་པར་པང་སྟེ་ཕྱི་ནུར་འགའ་བྱས་རྗེས་མུ་མཐུད་དུ་
བརྙན་འཕྲིན་ལ་ལྟ་བཞིན་དེ་སྐད་དྲིས།
“ཡིན། ང་ཡིན། དུས་ཡུན་རིང་པོ་ཞིག་ལ་མ་མཇལ་པས་སྔར་ལྟར་བདེ་མོ་ཡིན་
ནམ།”
“བདེ་མོ་ཡིན། འོ། གོ་ཐོས་སུ་ཁྱོད་ཀྱིས་ད་ལོ་འབུམ་རམས་པར་རྒྱུགས་སྤྲོད་
རྩིས་བྱས་འདུག་ཟེར་བ་བདེན་ནམ།”
“བདེན་པ་ཡིན། དོན་དག་དེའི་ཆེད་དུ་དེ་རིང་ཡང་ཁྱོད་ལ་དཀའ་ལས་ཤིག་
བསྐུལ་དགོས།”
“གྲོགས་པོའི་བར་དུ་དཀའ་ལས་ཟེར་སྲོལ་ཞིག་གང་ན་ཡོད། མྱུར་དུ་ཤོད་དང་།
ངས་སྒྲུབ་ཐུབ་པ་ཞིག་ཡིན་ཚེ། རྒྱུགས་ཟེར་ན་དམྱལ་བའི་འཕྲང་དང་། རྒྱབ་ཟེར་ན་
ཨ་ཕའི་མགོ་ཡིན།”
ངས་བརྙན་འཕྲིན་ལས་ལུས་རྩལ་འགྲན་སྡུར་མཚམས་འཇོག་ཏུ་འཇུག་པའི་
ཚུལ་ལ་ལྟ་བཞིན་དེ་ལྟར་ཁ་བདེ་བདེའི་ངང་དུ་སྨྲས།
“ཉིན་གསུམ་གྱི་རྗེས་སུ་ང་རྒྱུགས་སྤྲོད་སླད་པེ་ཅིན་དུ་ལན་གཅིག་འགྲོ་དགོས་
ལ། ད་རེབ་ཨ་མ་ཡང་འཁྲིད་རྩིས་བྱས་ཟིན་པས། ཁྱོད་ཀྱིས་ཐབས་བརྒྱ་ཇུས་སྟོང་
གིས་ང་ལ་མེ་འཁོར་ལས་ཉལ་ཁྲི་ཡོད་པ་ཅན་གྱི་འཛིན་བྱང་གཉིས་ཉོ་བར་ཞུ། སྒོར་



བློ་མང་དོན་གྲུབ།
མོ་ངོ་འཕྲད་བྱུང་དུས་རྩིས་སྤྲོད་ངེས། དོན་དེ་ཁྱོད་ལ་བཅོལ་གདམས་ཤིག་བྱས་པ་
ཡིན།”
ཁོས་ཞུ་བ་དང་བཀའ་འབབ་སྦྲགས་མའི་ཚུལ་དུ་དེ་སྐད་ལབ་བྱུང་བ་ལ། ངས་
ཀྱང་ནན་ཏན་གྱི་སྒོ་ནས“དོན་དེ་སླ་མོ་ཞིག་ཡིན་པས། ཁྱོད་ལ་དཔའ་ཁས་ལེན་
བྱས་ཆོག འཛིན་བྱང་ཉོས་རྗེས་མྱུར་དུ་འབྲེལ་གཏུག་བྱེད་ངེས”ཞེས་གཏམ་ལན་
གསལ་པོ་ཞིག་བྱིན་པ་ན། ཁོའང་སེམས་བདེ་ལ་བབས་པ་ལྟར་བཀའ་དྲིན་ཞུས་
བྱུང་ལ། ངས་ཀྱང་བདེ་མོ་གྱིས་ཤིག་སྨྲས་ནས་ཁ་བརྡ་མཇུག་བསྒྲིལ་པར་བྱས།
ཁ་པར་སྔར་མལ་དུ་ཕྱིར་བཞག་ཅིང༌། བརྙན་འཕྲིན་གྱི་གློག་སྒོ་གཏན་ཏེ་དུ་
བ་རྐང་ཞིག་ལ་མེ་སྒོ་བཞིན་ཕྱིར་འབོལ་ཁྲིར་བསྡད་པ་ན། ང་ལ་སྔ་ན་མེད་པའི་
བྲེལ་བ་ཞིག་ལངས་པའམ། ཡང་ན་ཡིད་ཀྱི་གྲུ་ག་གང་ཞིག་ཏུ་སྟོང་ཆ་ཆེན་པོ་ཞིག་
ལུས་འདྲའི་ཚོར་སྣང་བྱུང་བས་སྡོད་བཟོད་མི་ནུས་པར་གྱུར། ཚོར་སྣང་གློ་བུར་བ་
དེ་འདྲ་ཞིག་འབྱུང་དོན་ནི་ད་ཅིའི་ལུས་རྩལ་གྱི་ལྟད་མོ་དེ་ལ་བལྟས་པས་ཡིན་ནམ།
ཡང་ན་གྲོགས་པོས་ཁ་པར་དེས་བསླངས་པའི་བྲེལ་བ་ཡིན་མིན་མི་ཤེས་ཏེ། གང་
ལྟར་འདུག་མི་ཚུགས་པར་ཡར་ལངས་ནས་ཕར་འགྲོ་ཚུར་འོང་ཞིག་བྱས་ན་དགའ་
བ་འདྲ་བས། དེ་ལྟར་བསམ་གཞིག་ཡུད་ཙམ་བྱས་པར། སློབ་ཆུང་མཐར་ཕྱིན་ལ་
ཉེ་བའི་བུ་ཆུང་དེ་ཡིད་ལ་འཁོར་འོངས། ཁོ་ཁ་སང་ནས་སྒྱུག་པོ་ཚང་ལ་སོང་ནས་
ད་རུང་ཕྱིར་བསླེབས་མེད་པས། ད་ཅིའི་ཚོར་སྣང་གློ་བུར་བ་དེ་ཕལ་ཆེར་དེ་དང་
འབྲེལ་བ་འདུག་སྙམ་ཞིང་བརྡབས་མ་ཚར་བའི་ཐ་མག་དུད་ཕོར་དུ་གཡུགས་རྗེས།
མལ་ཤག་ཏུ་ཕྱིན་ནས་སྔས་འབོལ་འོག་གི་བླངས་ནས་ཉིན་གཉིས་ལས་མ་འགོར་



གྲོང་ཁྱེར་གྱི་འཚོ་བ། -
པའི་ཟླ་ཕོགས་ཧྲིལ་པོ་ཁུག་མར་བཅུག་པ་དང་འབྲེལ། ཆུང་མར་གཏད་དེ“ང་ཤཱཀྱ་
ཚེ་རིང་ལ་མེ་འཁོར་གྱི་འཛིན་བྱང་ཉོ་རུ་འགྲོ་དགོས་ལ། ཕྱིར་ཡོང་སྐབས་སྒྱུག་པོ་
ཚང་ན་ཡོད་པའི་བུ་ཆུང་ཁྲིད་ནས་ཡོང་ཆོག”ཅེས་སྨྲས་རྗེས་དལ་དལ་ལྷོད་ལྷོད་
ངང་སྒོའི་ཕྱི་རོལ་ཏུ་བུད་པ་ཡིན། །
དེའི་དུས་ནི་ཟླ་ལྔ་པའི་ཟླ་དཀྱིལ་ཞིག་སྟེ། ལས་ཁུངས་ཀྱི་ལྷས་རའི་ནང་གི་མེ་
ཏོག་སྐོར་ཞིག་གི་ཐིའུ་རྣམས་བཞད་ལ་ཁད་པར་འདུག་ཅིང་། ཨ་གར་ཁྲ་བོ་སོགས་
ཀྱི་མེ་ཏོག་ཡལ་ལ་ཉེ་ཡང་ད་དུང་དྲི་མ་ཞིམ་པོ་དེ་བསེར་བུ་ཡང་མོ་དང་འགྲོགས་
ནས་སྣ་ལམ་ལ་བར་མེད་དུ་མཆེད་ཡོང་། ང་མེ་ཏོག་ར་བ་བརྒྱུད་དེ་སྒོ་ཆེན་གྱི་
ཕྱོགས་སུ་འགྲོ་སྐབས། ངའི་དེ་སྔོན་གྱི་མ་ཅང་རྩེ་རོགས་འགའ་སྒོར་ཟ་མ་ཟ་རུ་སོང་
སྟེ་ཕྱིར་ཡོང་བཞིན་པ་དང་ཕྲད་བྱུང༌། ཁོ་ཚོས་ང་འཐེན་ཏེ“ལན་གཅིག་བརྩེས་པར་
ཅི་སྐྱོན་ཟེར་བ་ན། ངའི་ལག་མཐིལ་དུ་ཟ་འཕྲུག་བཟོད་དཀའ་བ་ཞིག་སྐྱེས་བྱུང་
མོད། ཨ་ཁུས་དེ་སྔོན་སློབ་གསོ་ནན་མོ་ཞིག་བཏང་བ་དེ་ཡིད་ལ་ཤར་འཕྲལ། རང་
སེམས་རང་གིས་འཇུན་ཅི་ཐུབ་ཀྱིས་ཤཱཀྱ་ཚེ་རིང་གིས་ལས་བཅོལ་བྱས་པའི་དོན་དེ་
བསྒྲུབ་ཏུ་སོང་།
དོན་ངོ་མར། ང་ཚོའི་ལས་ཁུངས་ནས་མེ་འཁོར་དང་རླངས་འཁོར་ས་ཚིགས་
གང་ལ་འགྲོ་དགོས་ཀྱང་ཐད་ཀར་སྔོ་ཚོད་འཚོང་སའི་སྲང་ལམ་རིང་མོ་ཞིག་ཡོད་
པ་བརྟོལ་མ་ཐག་ལམ་ཆེན་དང་འཕྲད་པ་ཡིན་ལ། ལམ་ཆེན་གྱི་འགྲམ་ངོགས་སུ་
བསླེབས་འཕྲལ་མེ་འཁོར་དང་རླངས་འཁོར་ས་ཚིགས་ཀྱི་ཐོག་ཁང་སོ་སོ་ནི་མདའ་
རྒྱང་གང་གི་མཚམས་སུ་ལྷང་ངེར་མངོན་པས་ཐག་ཤིན་ཏུ་ཉེ་ཞེས་བཤད་ཆོག དེ་
89



རྒྱ
བློ་མང་དོན་གྲུབ།
བས་ཕ་ཡུལ་ཕྱོགས་ནས་མི་སུ་ཞིག་ཟི་ལིང་དུ་བསླེབས་ཚེ་ང་བཙལ་ནས་ཡོང་ངེས་
ལ། གྲོང་ཁྱེར་ནང་ཁུལ་གྱི་ངོ་ཤེས་གྲོགས་པོ་སུ་ཞིག་ལ་འཛིན་བྱང་ཉོ་དགོས་པའམ་
དངོས་པོ་རྩག་རྩིག་བསྐུར་ཡོང་ཡང་ང་ལེན་དུ་འགྲོ་དགོས། སྤྱིར་ང་ནི་མི་ལེ་ལོ་
ཅན་ཞིག་ཡིན་ནའང་། ཡར་རྒྱུག་མར་རྒྱུག་བྱེད་རྒྱུར་ཧ་ཅང་དགའ་བས། དོན་དག་
དེའི་རིགས་ཤིག་ལས་བཅོལ་བྱུང་ཚེ་ནར་འགྱང་བྱེད་མི་སྲིད་ལ། དེའི་ཕྱོགས་སུ་མི་
ངོ་ཤེས་ཀྱང་མང་པོ་ཡོད། དེ་བས། གྲོགས་པོ་ཤཱཀྱ་ཚེ་རིང་གིས་བཅོལ་པའི་ལས་ཀ་
དེའང་དུས་ཚོད་ཕྱེད་ཙམ་མ་དགོས་པར་སྒྲུབ་ཐུབ་པ་བྱུང་།
དགོང་མོ་དེར། ངས་ཁོ་ཚང་ལ་ཁ་པར་ལན་འགར་བཏང་ཡང་གཏམ་ལན་
སློག་མཁན་ཞིག་མ་བྱུང་ཞིང་། ཕྱི་ཉིན་ཕྱི་དྲོ་ད་གཟོད་འབྲེལ་གཏུག་བྱེད་ཐུབ་པར་
གྱུར། ཁོའི་ངག་སྒྲོས་ལྟར་ན་ཁོ་ཕ་ཡུལ་དུ་ཨ་མ་ལེན་དུ་སོང་བ་ཡིན་འདུག་ལ།
ཉིན་དེའི་ཕྱི་དྲོར་ཁོར་གྲ་སྒྲིག་བྱ་རྒྱུ་སྐོར་ཞིག་ཡོད་པས། ཕྱི་ཉིན་སྔ་མོར་ཁྱོད་ཚང་
ལ་ལེན་དུ་སོང་ན་ཨེ་ཆོག་གམ་ཟེར། ངས“མི་ཆོག་རྒྱུ་ཅི་ལ་ཡོད་ཀྱང༌། དེ་ལྟ་བས་
ན་ལམ་བསྐོར་ནས་ཡོང་དགོས་པས། དུས་ཚོད་བརྒྱད་པ་དང་ཕྱེད་ཀའི་ཐོག་མེ་
འཁོར་ས་ཚིགས་ཀྱི་སྒོ་ཆེན་ཁར་ངོས་འཕྲད་བྱ་ཞེས་སྨྲས་པ་ལ། ཁོ་ཧ་ཅང་དགའ་
སྟེ“གྲོགས་བཟང་པོ་སྨན་གྱི་ལྗོན་ཤིང་ཟེར་བ་འདི་འདྲ་ཞིག་ཡིན་ངེས”ཞེས་ཟེར།
ཕྱི་ཉིན་ཞོགས་པར། ང་སྔ་མོར་མལ་ནས་ལངས་ཤིང་དགོང་མོ་ནས་གྲ་སྒྲིག་
བྱས་ཡོད་པའི་ཁ་བཏགས་དང་སིལ་ཏོག འཛིན་བྱང་བཅས་བཟུང་ནས་ཐད་ཀར་
མེ་འཁོར་ས་ཚིགས་སུ་སོང་། དུས་ཚོད་བརྒྱད་པ་དང་ཕྱེད་ཀ་བསླེབ་པར་ད་དུང་
སྐར་མ་བཅུ་ཕྲག་ཅིག་འདུག་པས། མི་ཚེའི་ཕྲེང་བའི་ཐེམ་སྐས་ལས་རིམ་པ་གཅིག་



གྲོང་ཁྱེར་གྱི་འཚོ་བ།
འཕར་འདོད་ཀྱི་སྤོབས་པས་ཀུན་ནས་བཀྱགས་པའི་གྲོགས་པོ་དེར་གཞན་ཕན་
ཡང་དག་ཅིག་བསྒྲུབ་སླད། ངས་བར་སྐབས་དེ་དམ་འཛིན་བྱས་ནས་འབབ་ཚུགས་
སྟེགས་བུའི་འཛིན་བྱང་ཞིག་ཉོས་ཏེ་སྒོར་བུད་པ་ན། སྒོ་ཆེན་མདུན་ངོས་ཀྱི་ཐེམ་
སྐས་ཆེན་པོ་དེའི་ཞོལ་ནས་ཤཱཀྱ་ཚེ་རིང་སོགས་གླ་འཁོར་ཆུང་ཆུང་ཞིག་ལས་སར་
བབས་པ་དང་ཕྲད་བྱུང༌། ཁོའི་ལུས་ལ་མདོག་སྔོ་ནག་ཅན་གྱི་བཞགས་གོས་ཆ་ཚང་
ཞིག་གོན་འདུག་ལ། ཚི་ལེན་དཀར་པོ་ཞིག་ལ་གོང་དཀྲིས་དམར་སྨུག་ཅིག་དཀྲིས་
འདུག་པས། ཅུང་ཙམ་སྟོད་སྒྱུར་ཡིན་ལ་ཕྲག་པ་གཡས་གཡོན་གཉིས་ཀར་མཐོ་
དམའ་རེ་ཡོད་པའང་དེ་རིང་ནི་ཚོར་དཀའ་བའི་སྣང་བ་སྟེར། ངོ་མདོག་སྔར་ལྟར་
སྨུག་ལ་སོ་ཕྲེང་སྔར་ལྟར་དཀར་བ་ལས་གཞན། སྣ་རྩེའང་སྔར་ལྟར་བྱ་གླག་གི་མཆུ་
རྣོན་ལྟར་ནང་དུ་གུག་འདུག་པས་འགྱུར་བ་ཆེར་འདུག་པ་རྟོགས་དཀའ་ནའང་། ཉེ་སར་བཏུད་
ནས་ཞིབ་ལྟ་བྱས་ཚེ་དེ་སྔོན་ལོ་གསར་སྐབས་ཕྲད་པ་དང་བསྡུར་ཚེ་ཤ་ཅུང་རིད་འདུག་པ་འདྲ་ལ།
ཁོག་སྟོད་སྔོན་ཆད་ལྟར་སྒུར་ཞིང་ཕྲག་པར་མཐོ་དམན་ཅུང་ཤོར་ཡོད་པ་གསལ་པོར་
མཐོང་ཐུབ། ཁོའི་འགྲམ་དུ་བོད་ལྭ་དམར་སྨུག་གྱོན་པའི་ཨ་ཡེ་ལོ་ལོན་ཞིག་ཡོད་པ་
དེའི་མགོ་ལ་མགོ་དཀྲིས་སྔོ་སྐྱ་ཞིག་གཅུད་འདུག་པས་ཞིང་གྲོང་ནས་ཡོང་བ་ཤེས་
ཐུབ་ལ། བག་ཆགས་ཟབ་མོ་ཞིག་བཞག་པ་ནི་ལྷད་མེད་ཀྱི་འཛུམ་མདངས་དང་
ཐགས་བཟང་སོ་ཡི་ཕྲེང་བ་གཉིས་རེད། །
“ཁྱོད་སྔ་བ་ལ། ད་རེབ་ཡང་དཀའ་ལས་མང་པོར་གཏད་སོང༌། ཨ་མ། འདི་
ནི་ངའི་གྲོགས་པོ་ཟླ་བཟང་རེད། མེ་འཁོར་ས་ཚིགས་དང་ཁད་ཉེ་བའི་ལས་ཁུངས་
ཤིག་ཏུ་བྱ་བ་སྒྲུབ་བཞིན་ཡོད། དེ་སྔོན་ཨ་ཁུས་སྒོར་མོ་མ་བསྐྱིས་པས། ཁོས་ང་ལ་



བློ་མང་དོན་གྲུབ།
རོགས་བྱས་པ་ཡིན།”
ཤཱཀྱ་ཚེ་རིང་གིས་རྡོག་ཕྲེས་དག་རླངས་འཁོར་གྱི་གཞུག་སྒམ་ལས་སར་བླངས་
རྗེས་ཁོའི་ཨ་མ་དང་ངེད་གཉིས་དེ་ལྟར་མཚམས་སྦྱོར་བྱས།
“ངས་ཁྱོད་འདྲ་པར་ལས་རིག་མྱོང་། ཕ་ཡུལ་དཔའ་རིས་ནས་ཡིན་ཟེར་བ་དེ་
ཨེ་རེད།”
“ཡིན་ཡིན་ཡིན། ཨ་ཡེ་ལོ་མཐོ་ཡང་ཡིད་འཛིན་བཟང་བ་ལ་ལྟོས་དང་།”
ངས་དེ་ལྟར་ལན་འདེབས་བཞིན་ཤཱཀྱ་ཚེ་རིང་ལ་རྡོག་ཁྲེས་འཁུར་རོགས་བྱས་
ཏེ་མེ་འཁོར་སྒུག་ཁང་དུ་ཆས། །
“སྔོན་ཆད་ང་ཤཱཀྱ་ཚེ་རིང་ཚང་དུ་ཐེངས་མང་པོར་སོང་མྱོང་ཡང་། ཨ་ཡེ་ཁྱོད་
རིག་མ་མྱོང་བ་འདྲ།”
“རིག་ཇི་ལྟར་ཐུབ་རྒྱུ། ངེད་ཚང་ལ་ལས་ཀ་ལས་མི་ཉུང་བས། ང་ད་བར་དུ་ཞི་
ལིའི་རྩིབ་ལ་ཐེངས་གཉིས་མ་གཏོགས་ཡོང་མ་མྱོང་།”
“ཐེངས་གཉིས་ཡིན་ན་ད་དུང་མི་ཆོག་རྒྱུ་མི་འདུག ངའི་ཨ་མ་ད་བར་དུ་ཟི་
ལིང་ལ་ལན་གཅིག་ཀྱང་ཡོང་མ་མྱོང་།”
“ཨ་མ་ལོ་ཆེ་བ་ཞིག་ཡིན་ནམ།”
“ལོ་ཆེ་རྒྱུ་མེད། ཕལ་ཆེར་ཁྱོད་ཀྱི་ལོ་ཚོད་དང་འདྲ་བ་ཞིག་ཡིན་སྙམ། གཙོ་བོ་
རླངས་འཁོར་དུ་མགོ་ཡོམ་འཁོར་ཏེ་གནོད་པས་རེད། ཕ་ཡུལ་དུ་ལག་སྐྱོར་འཁོར་
ལོར་བསྡད་ནས་ས་ལེ་བར་འགའི་ལམ་ལ་སོང་ཡང་གནོད་ནས་སྐྱུག་ལོག་འོང་
གིན་ཡོད།”



གྲོང་ཁྱེར་གྱི་འཚོ་བ། ༈
“་མིའི་ནང་ན་ངོ་མ་དེ་འདྲ་འདུག ང་ཚོ་སྡེ་བའི་ནང་དུ་ཡང་རྒད་མོ་དེ་འདྲ་
ཞིག་ཡོད་དེ། མོའི་མིང་ལ་ཆོས་སྐྱིད་སྒྲོལ་མ་ཟེར།”
ཁ་བརྡ་དེར་ཤཱཀྱ་ཚེ་རིང་ཅུང་མ་འཐད་པ་འདྲ། ངའི་ཕྱོགས་ལ་འཁོར་ནས་
དགོད་ཙམ་བྱས་རྗེས“ཨ་མ་འདིས་ཨ་ཡེ་ཆོས་སྐྱིད་སྒྲོལ་མ་གླེངས་ནས… ཟླ་
བཟང་གིས་མོ་ཤེས་སམ”ཞེས་ཟེར་བར། རྒད་མོ་དེ་ལའང་འཚེར་སྣང་ཞིག་བྱུང་
བ་དང་འདྲ་སྟེ། མགོ་བོ་སྨད་ཅིང་ཁ་གྲག་རྒྱུ་ཅི་ཡང་མེད་པར་ངེད་གཉིས་ཀྱི་རྗེས་
འབྲངས་ནས་ཡོང་བཞིན་གདའ། །
མེ་འཁོར་སྒུག་ཁང་དུ་བསླེབས་ཚེ། མི་ཚོགས་ནི་གྲོག་ཚང་བརྡོལ་པ་ལྟར་ཕར་
འགྲོ་ཚུར་འོང་གི་འདུ་འཛིས་ཁེངས་ཤིང༌། བསྟར་ཕྲེང་སྔོན་མའི་ཕྱོགས་སུ་ཡོད་པ་
དག་གིས་རྡོག་ཕྲེས་ཁུར་ཏེ་མྱུར་མོར་སྒོར་འབུད་རྩིས་ཀྱི་ཚུགས་ཀ་འདོད་བཞིན་
ཡོད་པས། ཕྱི་མ་དག་ཀྱང་དེའི་རྐྱེན་གྱིས་ཞོགས་ལངས་ནས་གྲལ་བསྟར་རིང་པོ་
ཞིག་ཇེ་རིང་ནས་ཇེ་རིང་དུ་སྲིང་བཞིན་གདའ། དེ་གར་འདུག་སྟེགས་སྟོང་པ་
གཉིས་འདུག་པ་མཐོང་བས། ངེད་གསུམ་པོས་རྡོག་ཕྲེས་དག་དེའི་ཐོག་ལ་བཞག་
ནས་ངལ་ཅུང་ཙམ་གསོ་དགོས་བྱུང་། །
བར་དེར་ངས་ཁུག་མར་བཅུག་ཡོད་པའི་ཁ་བཏགས་དེ་བླངས་ནས་ཤཱཀྱ་ཚེ་
རིང་གི་ལག་ལ་གཏོད་ཞོར་དུ་ཀུ་རེ་དང་དོན་གཏམ་འདྲེས་མར“དང་པོ་ཁྱོད་དང་
འུ་གཉིས་མཉམ། །བར་དུ་ཁྱོད་ཀྱིས་བསླབ་ལ་བརྩོན། །མཐའ་མར་ཁྱོད་ཀྱིས་མཁས་
གྲལ་ཟིན། །དེ་རིང་བསམ་འགྲུབ་སྨོན་ལམ་འདེབས། །”ཞེས་སྨྲས་པ་ལ། ཁོ་ནི་དགོད་
ཁ་བསླུག་བསྨུག་ཏུ་ཤོར་པས། ཁོའི་ཨ་མ་དང་ཁོར་ཡུག་གི་མི་རྣམས་ནི་ངེད་གཉིས་



བློ་མང་དོན་གྲུབ།
ལ་ཕྱོགས་ནས་ཡ་མཚན་པའི་མིག་གིས་རིག་རིག་ཏུ་བལྟས་བྱུང་། མི་རྣམས་ཀྱི་མིག་
འོད་དེ་བཟློག་ཆེད་ངས་དེར་མཐུད་ནས་སིལ་ཏོག་བཅུག་ཡོད་པའི་སྤོས་འགྱིག་
ཁུག་མ་དེ་ཁོའི་ཨ་མར་བྱིན་པའི་དུས་མཚུངས་སུ། བྲང་ཁུག་ལས་མེ་འཁོར་གྱི་
འཛིན་བྱང་གཉིས་ཀ་བླངས་ཏེ་ཤཱཀྱ་ཚེ་རིང་ལ་སྤྲད་པ་ཡིན། དེའི་དུས་ཁོའི་དགོད་
མཚམས་གཞི་ནས་ཆད་ཅིང་སྐེད་འཆིང་སྒོར་ཁུག་ལས་ཟི་ལིང་ནས་པེ་ཅིན་བར་གྱི་
མལ་ཁྲི་ཅན་གྱི་འཛིན་བྱང་ཟུང་གི་རིན་པ་བླངས་ནས་ང་ལ་བྱིན་བྱུང༌། །
ཁོ་མ་བུ་གཉིས་ཀྱི་སྡོད་གནས་ནི་མེ་འཁོར་གྱི་སྒོ་ནང་ལ་འཛུལ་མ་ཐག་བར་
ཆོན་གཉིས་ཀྱིས་ཆོད་པའི་མཚམས་སུ་ཡོད་པ་རེད། ངས་ཤཱཀྱ་ཚེ་རིང་ལ་རོགས་
བྱས་ཏེ་རྡོག་ཕྲེས་དག་དངོས་པོ་འཇོག་སའི་ལྕགས་དྲའི་སྟེང་དུ་བདེ་བར་བཞག་
རྗེས། ཨ་མ་རྒད་མོ་དེ་དྲ་མའི་འགྲམ་དུ་སྟེགས་བུ་ཆུང་ཆུང་ཞིག་ཡོད་པ་དེར་འདུག་
ཏུ་བཅུག་ཅིང་། ངེད་གཉིས་སར་བབས་ནས་ཨ་ཡེ་རྒད་མོ་ཡོད་སའི་དྲ་མའི་ཕྱི་
རོལ་དེར་དུ་བ་རྐང་རེར་མེ་བསྒོས་ནས་ཁ་བརྡ་བྱས་པ་ཡིན། །
“ངས་ད་ཅི་བཤད་པའི་སྐད་ཆ་དེ་ནི་སེམས་གཏམ་རྣལ་མ་སྟེ། དེ་རིང་ཆེད་དུ་
ཁྱོད་ལ་སྐྱེས་སུ་ཕུལ་པ་ཡིན། ངོ་མ། ཁྱོད་ཀྱིས་འབུམ་རམས་པར་རྒྱུགས་སྤྲོད་བཞིན་
འདུག་ཅེས་པའི་སྐད་ཆ་དེ་གོ་མ་ཐག ང་ཁྱོད་ཀྱི་སྤོབས་པ་དེས་དཔའ་ཞུམ་པར་
བྱས་སོང་།”
“ངའི་འདི་ནི་གདེང་ཚོད་ཅི་ཡང་མེད་པའི་གཡག་སྣ་ཁུ་ཚུར་ཏེ། རང་གིས་
རང་ཉིད་བཟུང་ན་ལག་པ་འཚིག བཏང་ན་དཀར་ཡོལ་འཆག་ཅེས་པའི་ཚུལ་ལ་
བཏང་འདུག་པ་འདྲ།”



གྲོང་ཁྱེར་གྱི་འཚོ་བ།
“སྤོབས་པ་མེད་པའི་མི་ཞིག་ཡིན་ཚེ་མིང་ཐོ་དགོད་རྒྱུའང་ལས་སླ་མོ་ཞིག་
མིན། དེ་སྔོན་ངའི་གྲོགས་པོ་ཞིག་གིས་བུ་ཞིག་གི་སྐྱེ་བ་བླངས་ཚེ་སྤོབས་པ་ཞིག་
དགོས་ལ། བུ་ཞིག་ལ་སྤོབས་པ་མེད་ཚེ་བུ་མོ་ཞིག་ལ་མོ་སྒོ་མེད་པ་དང་འདྲ་བས།
ཚེ་གང་བོར་ཚར་སོང་བ་རེད་ཅེས་བཤད་མྱོང་། གཏམ་འདི་ཐོས་མ་ཐག་ང་ལ་ད་
ཅི་ཁྱོད་དང་འདྲ་བར་དགོད་ཁ་ཤོར་སོང་ནའང་། ཕྱིས་སུ་བསམས་ཚེ་དེ་ནི་གོ་རྒྱུ་
ཡོད་པའི་ལེགས་བཤད་ཅིག་སྟེ། ཁྱོད་དང་ཁྱོད་འདྲ་བར་སྦྱར་ཚེ་ལྷག་པར་ལེགས་
བཤད་རྨ་མེད་ཅིག་ཏུ་གྱུར་འདུག”
“ང་དེ་འདྲའི་མི་སྤོབས་པ་ཅན་ཞིག་གི་ཚད་ལ་ད་དུང་བསླེབས་མེད། ཁྱད་
པར་དུ་སྦྱང་བྱ་སྣ་གཅིག་ནི་ཁོ་ཚོས་བརྡ་སྦྱོར་བཏང་བར་ནོར་འཁྲུལ་བྱུང་བས།
ངས་གཤར་སྦྱང་བྱས་པ་དང་རྒྱུགས་ཤོག་གཉིས་ནི་འདྲེ་ནུབ་ཏུ་བཞག་ནས། གླུད་
ཤར་ལ་འཕངས་པའི་དཔེ་རུ་གྱུར་ཡོད་པ་འདྲ།
“དེ་ལྟ་ནའང༌། ཁྱོད་སྟག་གི་རྔ་མར་འཇུས་ཟིན་ཏེ། སྟག་ཐུབ་མིན་དེ་གཙོ་བོ་
མ་ཡིན་པར། རྔ་མར་འཇུས་པ་དེ་ནི་རྒྱལ་ཁ་ཞིག་ཡིན།” །
“དངོས་གནས་ད་ནི་གཞུག་འདང་མ་བརྒྱབ་པར་སྟག་གི་རྔ་མར་འཇུས་ཟིན་
པས་གཏང་ག་ལ་རུང་། ད་ལོ་མ་འཕྲོད་ན་སང་ལོ་དང་། སང་ལོ་མ་འཕྲོད་ཚེ་དེའི་
ཕྱི་ལོ་སྟེ། བསྟུད་མར་ལོ་བཅུ་ཕྲག་གཅིག་ལ་སྤྲོད་དགོས་ཀྱང་སྤྲོད་འདོད་ཡོད།”
“ཨ་མའི་བུ། ངས་ཁྱོད་ཀྱི་ཁ་ནས་ཉན་འདོད་པ་ནི་སྐད་ཆ་འདི་འདྲའི་རིགས་
ཡིན།”
བར་དེར་མེ་འཁོར་མྱུར་དུ་འགྲོ་རྩིས་ཀྱི་བརྡ་རིང་པོ་ཞིག་བཏང་བྱུང་བས།



ངེད་གཉིས་ཀྱིས་ལག་འཇུ་བྱས་རྗེས་སོ་སོར་གྱེས།།
མེ་འཁོར་རྒྱང་དུ་བཀྱེད་པ་དང་བསྟུན་ནས། ཨར་འདམ་གྱི་ཀ་ཐུང་བསྟར་
ལ་བརྒྱུས་པ་མང་པོས་ཕྱོགས་གཉིས་སུ་དམ་པོར་སྲུང་བཞིན་པ་ལྟ་བུའི་ལྕགས་
ལམ་ནི་དབང་པོའི་ཕྱོགས་སུ་ཇེ་རིང་ནས་ཇེ་རིང་དུ་བརྐྱངས་བྱུང་ལ། ཉི་གཞོན་
ཐག་ཚད་ཙམ་དུ་འཕགས་འདུག་ཅིང་། འོད་ཀྱི་ཟེར་མ་ལྕགས་ལམ་ལ་བཀྱེས་པས་
དཀར་འོད་ལམ་ལམ་བྱེད། འོད་སྣང་དེ་ལས་ངས་གྲོགས་པོ་ཤཱཀྱ་ཚེ་རིང་གི་ལྗིད་
ཏིག་ཏིག་གི་ལང་ཚོའི་ཞབས་རྗེས་རེ་རེ་གསལ་རྗེན་དུ་མཐོང་ཐུབ་པ་འདྲ་བའི་
ཚོར་སྣང་ཞིག་བྱུང༌།།
གཉིས་པ།
ངས་ཤཱཀྱ་ཚེ་རིང་ཐོག་མར་ངོ་ཤེས་དུས་ནི་བགྲང་བྱ་བཅུ་གཉིས་ཀྱི་སྔོན་ཏེ།
ང《རྩོམ་རིག་སྒྱུ་རྩལ》རྩོམ་སྒྲིག་ཁང་དུ་ཡོང་ནས་ལོ་བཞི་རྐྱང་རྐྱང་འགོར་པའི་
དབྱར་ཁ་དེ་ཡིན། དེའི་དུས་ང་ལྷ་ལྡན་ལྗོངས་སུ་དུས་དེབ་མངག་ཉོ་བྱེད་མཁན་
དག་གི་ཆེད་དང་རྩོམ་ཡིག་བསྡུ་བ་སོགས་ཀྱི་ཆེད་དུ་སོང་ནས་ཕྱིར་བསླེབས་པ་ན།
ཁོས་ང་ཚོའི་ལས་ཁུངས་སུ་མིང་ཐོ་བཀོད་ནས་ཉིན་གཉིས་རྐྱང་འགོར་འདུག །
ཉིན་དེའི་ནམ་ཟླ་ཧ་ཅང་བཟང་བས། ང་སྔ་མོ་ནས་ལངས་ཏེ་ལུས་རྩལ་པའི་
གྱོན་ཆས་ཁ་ཚང་ཞིག་གོན་ནས་ལས་ཁུངས་ཀྱི་ལྷས་རའི་ནང་ལུས་རྩལ་སྦྱང་དུ་
སོང་། མེ་ཏོག་ར་བར་སྐོར་བ་ལན་འགའ་བྱས་ནས་ངལ་ཅུང་ཙམ་གསོ་སྙམ་པའི་



གྲོང་ཁྱེར་གྱི་འཚོ་བ། ་
སྒང་ལ། ལྟ་ཕྱོགས་ཤིག་གིས་གཞུང་ལས་ཁང་གི་གློག་བཀར་འདུག་པ་མཐོང་བས།
ཡིད་ལ་ལས་གྲོགས་ཚོས་མདང་དགོང་གློག་གཟིམ་རྒྱུ་བརྗེད་སོང་བ་འདྲ། ད་ནི་
ལས་ཁུངས་ཀྱི་སྒྲིག་ལམ་དང་འགལ་པས་ཆད་པ་འཕོག་ངེས་སྙམ་སྟེ་དབུགས་
ཐེངས་གཅིག་གིས་བཞི་ཐོག་ཏུ་འགོས་པ་ལ། གཞུང་ལས་ཁང་གི་སྒོ་མོ་ཆེས་ཆེར་
ཕྱེ་འདུག་པར་མ་ཟད། ནང་དུ་ཅི་ཞིག་འགུལ་སྐྱོད་བྱེད་པའི་སྒྲའང་གོ་འོངས། ངས་
རྐུན་མ་འདྲ་ཨེ་ཡིན་ནམ་སྙམ་སྟེ་དོགས་ཟོན་ཆེན་པོ་དང་བཅས་སྒོ་ཁར་སོང་བ་
ལ། མགོ་སྐྲ་ཐལ་གོང་དུ་རེག་ལ་ཉེ་ཞིང་དོར་མ་དཀར་པོའི་ཁ་འཁོར་ནང་དུ་ཚི་
ལེན་ཕུ་ཐུང་མདོག་ངང་སེར་ཅན་ཞིག་གི་ལཱ་འདབས་བཅུག་འདུག་པའི་གསར་བུ་
ཞིག་གིས་གཞུང་སྒྲུབ་ཁང་ལ་གད་བདར་བྱེད་ཀྱིན་མཆི། ངས་དེ་ནི་བདག་གི་མ་
ཡུམ་སློབ་གྲྭ་སྟེ་ཀྲུང་དབྱང་མི་རིགས་སློབ་གླིང་ནས་མཐར་ཕྱིན་ཅིང་། འདི་ག་རྩོམ་
སྒྲིག་ཁང་དུ་ལས་བགོ་བྱས་ནས་ཡོང་བའི་རྩོམ་སྒྲིག་པ་གསར་པ་ཤཱཀྱ་ཚེ་རིང་ཡིན་
པ་ཤེས་པས། ངག་འཇམ་པོའི་ངང་དུ“ཡ་སྤུན་ཟླ། ཁྱོད་བདེ་མོ་ཡིན་ནམ། ང་ཚོའི་
ལས་ཁུངས་སུ་ཡོང་བར་དགའ་བསུ་ཞུ”ཞེས་སྨྲས་པ་ལ། ཁོས་མྱུར་དུ་རྡོག་ཕྱིས་གྱང་
རྩར་བཞག་རྗེས་ཚུར་ཡོང་ནས་ང་ལ་ལག་འཇུ་བྱེད་བཞིན“བཀའ་དྲིན་ཆེ། ཁོ་ཚོས་
ཁ་སང་ནས་ཁྱོད་ཡོང་ལ་ཉེ་ཟེར་ཡང་། དེ་རིང་ངོས་འཕྲད་འབྱུང་ཐུབ་པ་ནི་ཡིད་
ལའང་མ་ཤར”ཟེར། ངེད་གཉིས་སོ་སོར་འདུག་སྟེགས་སུ་བསྡད་དེ་འདི་ག་ལས་
ཁུངས་ཀྱི་གནས་ཚུལ་ལས་གཞན། པེ་ཅིན་གྲོང་ཁྱེར་དང་སྒོས་སུ་མ་ཡུམ་སློབ་གྲྭའི་
སྐོར་གྱི་གནས་ཚུལ་རགས་ཙམ་ཁ་བརྡ་བྱས་རྗེས་ང་ཕྱིར་ཁྱིམ་དུ་ལོག་པ་ཡིན།
ལས་ཁུངས་ཀྱི་སྒྲིག་ལམ་ལྟར་ན། རྒྱང་ཐག་རིང་བའི་ཡུལ་ལ་གཞུང་དོན་
༦2 ༦



བློ་མང་དོན་གྲུབ།
བསྒྲུབ་ཏུ་སོང་ནས་ཕྱིར་ཡོང་ཚེ་ཉིན་གཅིག་གི་ངལ་གསོའི་གནང་བ་ཡོད་པས།
ངས་སྔ་དྲོ་ཧྲིལ་པོར་བརྙན་འཕྲིན་ལ་བལྟས་ནས་ཉི་མ་འཁྱོལ་ཐབས་བྱས། ཕྱི་དྲོའི་
དུས་ཚོད་གཉིས་པར་མ་བསླེབས་ཙམ་ལ་གློ་བུར་ཡིད་ལ་ཤཱཀྱ་ཚེ་རིང་ཤར་འོངས་
ཤིང༌། དེ་ནི་གསར་བུ་སེམས་ཁ་མཐུན་པ་ཞིག་ཡིན་པ་འདྲ་སྙམ་པས་ཁོའི་ཉལ་ཁང་
དམིགས་ཏེ་སོང༌། ཁོ་མལ་ཁྲིར་གན་རྐྱལ་དུ་ལོག་ཅིང་ལུས་སུ་ཀླམ་པ་སོ་མ་ཞིག་
བཀབ་སྟེ་དཔེ་ཆ་ཞིག་ལ་བལྟས་འདུག ང་ཡོང་བ་མཐོང་འཕྲལ་མྱུར་དུ་ཡར་ལངས་
ཤིང་འདུག་སྟེགས་ཤིག་ཁྱེར་ཡོང་ནས་ང་ལ་བྱིན་པ་དང་འབྲེལ། ཚ་དེམ་ལས་ཇ་
དཀར་ཡོལ་གང་བླུགས་ནས་ངའི་ལག་ཏུ་བཞག་བྱུང༌། །
ཁང་པ་དེ་སྔོན་ཆད་ལས་ཁུངས་ཀྱི་དངོས་པོ་རྩག་རྩིག་འཇོག་ས་བྱས་མྱོང་ལ་
ཁང་ཚད་ཧ་ཅང་མཐོ། དེ་དང་བསྡུར་ཚེ་ཤཱཀྱ་ཚེ་རིང་གིས་ལས་ཁུངས་ནས་གཡར་
པའི་དཔེ་སྒྲོམ་དང་ཅོག་ཙེ། འདུག་སྟེགས། ད་དུང་རྒྱུ་ལྕགས་ལས་བྱས་པའི་མལ་ཁྲི་
ཆུང་བ་བཅས་ནི་ཧ་ཅང་དམའ་བས་ཅུང་མི་བདེ་བའི་སྣང་བ་ཞིག་བྱིན་འོང་། དེ་
དག་ལས་མིག་ལ་ཅུང་མཛེས་པ་ནི་དཔེ་སྒྲོམ་སྟེ། འཆའ་རེ་རེར་དཔེ་ཆ་མང་པོ་གྲ་
དག་པར་བསྒྲིགས་ཡོད་ལ། ད་དུང་ཤོག་སྒྲོམ་བཞི་ཙམ་ཞིག་མ་ཆུད་པ་འདྲ། འགྲམ་
ཞིག་ཏུ་རྩེག་མ་རྩེག་ཐོག་བྱས་ནས་བརྩིགས་འདུག་པས། མིག་སྔུན་གྱི་གསར་བུ་དེ་
ནི་དཔེ་ཆ་བལྟ་རྒྱུར་དགའ་མཁན་ཞིག་ཡིན་པ་ནི་ཞར་ལ་ཤེས་འོང་། གནས་སྐབས་
སུ་ཁོ་ལ་ཇ་ཕོར་འཇོག་སའི་སྟེགས་བུ་ཞིག་ཀྱང་མི་འདུག་པས། ངའི་ཡིད་ལ་བཟའ་
སྒྲིག་མ་བྱས་པའི་སྔོན་གྱི་མི་གསུམ་སྡོད་ཆོག་པའི་འབོལ་ཁྲི་དང་རྙིང་པར་གྱུར་
པའི་མདུན་ཅོག་བཅས་གློ་བུར་འཁོར་བྱུང༌།



“ཨ་ཙི། ཁྱོད་ལ་ཁྱིམ་ཚང་ཞིག་གི་ཚུགས་ཀ་ཕལ་ཆེར་མངོན་འདུག” ངས་ཇ་
འཐུང་བཞིན་ཁང་པའི་ནང་ཧྲིལ་པོར་ཞིབ་ལྟ་ཞིག་བྱས་རྗེས་དེ་ལྟར་ལབ་པ་དང༌།
དེར་མཐུད་ནས་ཁོ་ལ་གྲོས་སྡུར་གྱི་ཚུལ་དུ་ “ངེད་ཚང་གི་རྡོ་སོལ་འཇོག་སའི་
ཁང་པའི་ནང་དུ་ང་མི་རྐྱང་ཡིན་དུས་ཀྱི་འབོལ་ཁྲི་གཅིག་དང་མདུན་ཅོག་ཅིག་
ཡོད་པས། ཁྱོད་ཀྱིས་གནས་སྐབས་སུ་དགོལ་རྒྱུ་ཟེར་ན་བླངས་ཆོག རྙིང་པ་ཡིན་
པས་སྤྲུག་རྡེབ་དང་དྲིལ་ཕྱིས་ཡག་པོ་ཞིག་བྱ་དགོས་ན་ཐང”ཞེས་སྨྲས་པ་ཡིན།
“དེ་འདྲ་ཡིན་ཚེ་ང་ལ་མཁོ་གལ་ཤིན་ཏུ་ཆེ། འགྲུལ་པ་ཞིག་ཡོང་ཚེ་འདུག་ས་
ལྟ་ཅི་ཇ་ཕོར་འཇོག་ས་ཞིག་ཀྱང་མེད་པས་
ཁོ་ནི་དོགས་མི་བདེ་བར་གྱུར་ལ་ཚིག་མཚམས་ཀྱང་ཆད་སོང་།
“དེ་རིང་ཕྱི་དྲོ་ང་ལ་ལས་རྒྱུ་ཅི་ཡང་མི་འདུག་པས། ཁྱོད་སོང་ལ་གཙོ་སྒྲིག་
པར་གནང་བ་ཞིག་ཞུས་དང་། འུ་གཉིས་ཀྱིས་ཉལ་ཁང་འདིར་བཀོད་སྒྲིག་བཟང་
པོ་ཞིག་བྱེད།”
“ཁྱོད་ལ་དཀའ་ལས་བྱེད་རྒྱུ་རེད་ཨང་།
“ད་ནི་འུ་ཅག་ཁྱིམ་ཚང་གཅིག་གི་མི་དང་ཁྱད་མེད་དུ་གྱུར་ཟིན་པས། དཀའ་
ལས་ཟེར་སྲོལ་ཞིག་ག་ལ་ཡོད། ཁྱོད་སོང་ལ་མྱུར་དུ་ཤོག་དང་། ངས་ཁྱོད་ལ་འདི་
གར་སྒུག་ངེས།”
ངས་རྒན་ཚུགས་མངོན་པའི་ཚུལ་དུ་དེ་སྐད་ལབ་པ་ལ། ཁོས་ངའི་ཇ་ཕོར་དུ་
ཆུ་ཁོལ་རན་ཙམ་ཞིག་བསྣན་རྗེས་མགྱོགས་མྱུར་ངང་གནང་བ་ཞུ་རུ་བུད་སོང་།
ཕྱི་དྲོ་དེར། ངེད་གཉིས་ཀྱིས་རྡོ་སོལ་འཇོག་སའི་ཁང་པའི་ནང་གཡུགས་ནས་
_99



ལོ་གཅིག་ལྷག་འགོར་བའི་འབོལ་ཁྲི་དང་མདུན་ཅོག་སྒོར་བླངས་རྗེས། ཐོག་མར་
གད་བདར་ལེགས་པོ་ཞིག་བྱས་པ་དང་། དེ་ནས་མགོ་རྔ་གཉིས་ནས་པང་སྟེ་རེ་རེ་
བཞིན་ཁོའི་ཉལ་ཁང་ལ་བསྐྱལ། ཁང་པ་ཆུང་ཆུང་དེ་བཀོད་སྒྲིག་ལེགས་པོ་ཞིག་
བྱས་པས་དེ་སྔོན་དང་བསྡུར་ཚེ་གྲ་ཇེ་དག་དང་ནང་ཇེ་གཙང་། འཁོབས་ཇེ་ཆུང་
ལ་སོང་འདྲའི་སྣང་བ་སྟེར།
གཟའ་འཁོར་འགའི་རྗེས་སུ། ཤཱཀྱ་ཚེ་རིང་གིས་ལས་ཁུངས་གཞུང་ནས་སྒོར་ལྔ་
བརྒྱ་བསྐྱིས་ཤིང་ཉིན་ཉི་ཤུའི་གནང་བ་ཞུས་ཏེ་ཕ་ཡུལ་དུ་སོང་།
ཕྱི་ལོའི་ཟླ་དྲུག་པའི་ནང་ནི《རྩོམ་རིག་སྒྱུ་རྩལ》དུས་དེབ་སྤེལ་ནས་ལོ་བཅུ་
ལོན་པའི་དུས་བཟང་ཞིག་ཡིན་པས། ངེད་རྩོམ་སྒྲིག་ཁང་གིས་དུས་བཟང་དེར་རྗེས་
དྲན་ནམ་ཡང་ན་རྟེན་འབྲེལ་ཞུ་སླད། ལེ་ཚན་གཙོ་བོ་འགའི་རྩོམ་ཡིག་ལེགས་ཤོས་
རྣམས་བདམས་ཏེ་དཔེ་ཚོགས་ཤིག་པར་སྐྲུན་བྱ་འདོད་ཀྱི་སྙན་ཞུ་ཡི་གེ་ཞིག་ཕུལ་
པར་གོང་རིམ་ནས་ཆོག་མཆན་ཐོབ་པར་བརྟེན། མ་གཞིར་བྱ་བ་དེ་འདྲ་བྲེལ་བ་མི་
ཆེ་བའི་རྩོམ་སྒྲིག་ཁང་དེ་བྲེལ་ཟིང་ངེར་གྱུར། ང་ཚོས་ལོ་དེའི་དེབ་གསུམ་པའི་རྩོམ་
དག་ལ་ཞུ་དག་གཏང་དགོས་པའི་དུས་མཚུངས་སུ། དེབ་བཞི་པའི་རྩོམ་ཡིག་ཀྱང་
གྲ་སྒྲིག་བྱེད་དགོས་ལ། ད་དུང་ལེ་ཚན་གཙོ་བོ་ལྔ་ཡོད་པ་རྩོམ་སྒྲིག་པ་རེ་རེར(དེའི་
ནང་དུ་ཤཱཀྱ་ཚེ་རིང་ཡང་འདུ)བགོས་ཏེ་རྩོམ་ཡིག་འདེམ་སྒྲིག་བྱེད་དུ་བཅུག་པར་
མ་ཟད། ཞུ་དག་ཀྱང་རང་རང་གི་འགན་ལ་ལེན་དགོས་ཟེར་བས། རྩོམ་སྒྲིག་པ་དག་
ནི་སྔོན་ཆད་དང་མི་འདྲ་བར་རང་འཁྲིའི་ལས་ཀའི་ཆ་ལ་འཚུབ་མ་འཁོར་འཁོར་
བྱས་འདུག
100



གྲོང་ཁྱེར་གྱི་འཚོ་བ།
ཤཱཀྱ་ཚེ་རིང་ཕྱིར་ལས་ཁུངས་སུ་ཡོང་དུས་ནི་ཟླ་བརྒྱད་པའི་ཟླ་དཀྱིལ་ཞིག་
སྟེ། ཕྱི་དྲོའི་ལས་མཚམས་འཇོག་ལ་ཉེ་སྐབས་སུ། ང་ཚོད་མ་ཞིག་ཉོ་སླད་སྒོར་སོང་
བ་ལ། ཏག་ཏག་སྒོ་ཆེན་གྱི་ནང་ཕྱོགས་ནས་ཁོ་དང་ཕྲད་སོང། ཁོའི་ལག་ཏུ་ཁུག་མ་
ཆེན་པོ་ཞིག་ལས་ཅི་ཡང་བཟུང་མི་འདུག མགོའི་སྐྲ་ལོ་ནས་རྐང་མགོའི་ལྷམ་བར་
དུ་ས་རྡུལ་གྱིས་ཁེབས་ཡོད་པས། དེ་སྔོན་གྱི་གསར་བུ་གྲ་དག་པོ་དེ་མ་ཡིན་པར་
ངེས་པ་དོན་གྱི་ཞོར་ལས་པ་ཞིག་དང་དབྱེར་མ་མཆིས། ཁོ་ལའང་རང་གི་ཕྱི་ལུས་
ཀྱི་རྣམ་པ་དེར་ཁ་སྐྱེངས་པའི་ཚུགས་ཀ་ཞིག་མངོན་བཞིན་ང་ལ་བདེ་འཚམས་ཀྱི་
ཚིག་དྲིས་བྱུང་བས། ངས་དེ་ལ་སྣང་བརྟག་ཅི་ཡང་མ་བྱས་པར་རང་རེའི་རྩོམ་སྒྲིག་
ཁང་གིས་དཔེ་ཚོགས་དཔར་བར་གྲ་སྒྲིག་བྱེད་བཞིན་ཡོད་ཚུལ་དང་། ཁོ་ལའང་
དེའི་གྲས་སུ་སྐལ་ཞིག་བཏོད་ཡོད་ཚུལ་ཞིབ་རྒྱས་སུ་གླེངས་རྗེས་རང་རང་སར་
སོང་བ་ཡིན། །
ཕྱིས་སུ་ཁ་བརྡ་བྱས་པ་བརྒྱུད། ངས་གཞི་ནས་ཤཱཀྱ་ཚེ་རིང་ལ་ཁྱིམ་དུ་ཨ་མ་
ལོ་ལོན་ཞིག་དང་ཨ་ཅེ་ནད་པ་ཞིག་ལས་མེད་པ་རྟོགས་ལ། ཁོ་ཕ་ཡུལ་དུ་འགྲོ་དོན་
ཡང་སྟོན་སྡུད་ཀྱི་ལས་ཀའི་ཆེད་དུ་ཡིན་པ་ཤེས་པས། ཁོ་ལ་གདུང་སེམས་བླ་ལྷག་
ཅིག་སྐྱེས་པའི་མཚུངས་སུ། ཁོར་བྱ་བའི་སྟེང་རོགས་ཐུབ་ཚོད་ཅིག་བྱེད་རྒྱུའི་དམ་
བཅའ་ཡང་སྙིང་ལ་བཅངས་པ་ཡིན། ཡིན་ནའང་བྱ་བའི་ཐད་ཁོ་ནི་ང་ལྟ་བུ་ཞིག་
གིས་རོགས་བྱེད་དགོས་པ་ཞིག་གཏན་ནས་མ་ཡིན་ཏེ། ཁོས་བསྒྲིགས་པའི《དཔྱད་
རྩོམ》སྐོར་གྱི་དེབ་དེར་གཙོ་སྒྲིག་པས་བསྐྱར་ཞུ་བྱས་པས། ཡིག་ནོར་དང་ཚིག་སྐྱོན།
དོན་སྐྱོན་ཅན་རྣམས་ལ་ཞུ་དག་བྱས་པ་ཧ་ཅང་བཟང་ཟེར་བས། མགོ་ཁྲིད་ཀྱིས་ཁོ་



བློ་མང་དོན་གྲུབ
ལ་ཚོགས་ཐོག་ཏུ་གཟེངས་བསྟོད་དཔེ་མེད་ཅིག་མཛད་སོང་། །
ཚུལ་དེར་རྩོམ་སྒྲིག་པ་རེ་གཉིས་ཕྲག་དོག་སྐྱེས་ནས“དེ་འདྲ་ཞིག་ག་ལ་ཡིན་
སྲིད། ན་ནིང་དོ་ཚིགས་མཐར་ཕྱིན་པའི་སློབ་མ་ཚོའི་ཆུ་ཚད་དེ་མི་ཤེས་རྒྱུ་ཅི་ཡོད།
དག་ཡིག་བསློགས་ཏེ་ཡིག་ནོར་འགའ་བཅའ་ཤེས་པ་ཙམ་རེད”ཟེར་བ་དང་། ཡང་
གཞན་ཞིག་གིས“ཁོས་བྲིས་པའི་ཡི་གེ་ལ་ལྟོས་དང༌། དངོས་གནས་གྲོག་མ་སྦྲང་
ཆང་གིས་བཟི་ནས་ཁྱར་ཁྱོར་དུ་སོང་བའི་རྗེས་ཤུལ་དང་ཀུན་ནས་མཚུངས། ཡི་
གེ་ལེགས་པོ་འབྲི་མི་ཤེས་པ་ཞིག་ལ་དེ་འདྲའི་ཡོན་ཚད་ཅིག་ཡོད་མི་དཔེ། དཔེ་མི་
སྲིད”ཅེས་ཀྱང་ཟེར། ངས་སྐད་ཆ་དེ་དག་གོ་བས་ཁོང་དགོད་ཅིག་ཤོར་ལ། ཡང་ཡི་
གེ་མི་ཡག་ཟེར་བ་ནི་བདེན་གཏམ་ཁོ་ན་རེད་སྙམ་པས། གོ་སྐབས་རེ་ཡོད་ཚེ་ཁོ་ལ་
ཡིག་གཟུགས་ཡག་པོ་ཞིག་འོང་བར་འབད་ན་བཟང་ཞེས་བཤད་འདོད་སྐྱེས། །
ཉིན་ཞིག་ངེད་རྩོམ་སྒྲིག་ཁང་གི་ཁོངས་མི་ཡོད་ཚད་མཉམ་དུ་ཕྱི་རུ་ཟས་
བཟའ་རུ་སོང་། ཕྱོགས་ཡར་མར་གྱི་ཁ་བརྡ་བྱེད་བཞིན་ཆང་འོས་འཚམ་ཞིག་
འཐུངས་པ་ན། གཙོ་སྒྲིག་པས་ཁྱིམ་དུ་མགྲོན་པོ་ཞིག་ཡོད་ཟེར་བཞིན་བུད་སོང་བས།
ང་ཚོ་མི་འགའ་གཞུག་ལ་བསྡད་དེ་མུ་མཐུད་དུ་ཁ་བརྡ་བྱས་པ་ཡིན། ཆང་གིས་བཟི་
བ་དང་བསྟུན་ནས་ངའི་སེམས་སུ་ཤཱཀྱ་ཚེ་རིང་གིས་ཡིག་གཟུགས་ཡག་པོ་ཞིག་
སྦྱང་དགོས་ཚུལ་དེ་བཤད་ན་འགྲིག་སྙམ་སྟེ་ཁོ་ལ་སེམས་གཏམ་གྱི་ཚུལ་དུ་བཤད་
པ་ལ། ཁོས་ཀྱང་མགོ་བོ་ནང་དུ་གུག་བཞིན་བདེན་ཁ་བྱིན་ཏེ “ང་ལ་ཚེ་སྔོན་མའི་
ལག་བདེ་ཡི་བསགས་རྒྱབ་ཅི་ཡང་མེད་འདུག སློབ་འབྲིང་ལ་ཞུགས་པ་ནས་ད་བར་
དུ་ཇི་ལྟར་སྦྱངས་ཀྱང་ཇེ་ཡག་ལ་གཏན་ནས་མི་འགྲོ”ཟེར། སྐད་ཆ་དེ་འགྲམ་ལོགས་
102



གྲོང་ཁྱེར་གྱི་འཚོ་བ། ་
སུ་ཡོད་པའི་རྩོམ་སྒྲིག་པ་གཞན་ཞིག་གིས་གོ་ནས“ཡི་གེ་ཡག་པོ་འབྲི་མི་ཤེས་པ་
ཞིག་ལ་ཡོན་ཚད་ཆེན་པོ་འདུག་ཟེར་ན་ངའི་རྣར་མི་འགྲོ་”ཞེས་བཤད་བྱུང༌། སྐད་
ཆ་དེ་ཤཱཀྱ་ཚེ་རིང་གི་མཚང་ལ་ཕོག་ནས“ཁྱོད་ཀྱིས་ཡི་གེ་ཡག་པོ་ཞིག་འབྲི་ཤེས་
ཀྱང་། ཁྱོད་ལ་ཡོན་ཚད་མཐོན་པོ་ཞིག་ཡོད་པ་ངས་ཚོར་མ་བྱུང་། བོད་ཀྱི་ལོ་རྒྱུས་
ཐོག་གནམ་གྱིས་ས་བཀབ་པ་ལྟ་བུའི་མཁས་དབང་མང་པོ་ཞིག་བྱོན་མྱོང་བ་
དང་། དེ་རྣམ་པའི་གྲས་སུ་ཡིག་གཟུགས་བྱོན་ལེགས་མིན་པ་འགའ་རེའང་བཞུགས་
པའི་མངོན་སུམ་ལ་སུ་ཡིས་སྟོན། ཁོང་རྣམ་པས་བསྟན་བཅོས་རྩོམ་དུས་འུ་ཅག་
ལྟར་སྨྱུ་གུ་བཟུང་མེད། ཞལ་ནས་ཤར་ཤར་དུ་གསུངས་ཏེ་གླེགས་བམ་བྲག་རི་ལྟ་
བུ་བརྩིགས་པ་རེད། ངའི་སློབ་གྲོགས་ཚོའི་གྲས་སུའང་ང་ལ་དེ་ལྟར་བཤད་མཁན་
ཡོད་ཀྱང༌། ངས་སྐར་མ་ལོན་ལོན་ཞིག་ཁོ་ཚོ་གཅིག་གིས་ཀྱང་མི་ལོན་པས། ངས་ཁོ་
ཚོར་མཁས་ལ་མཁོ་མེད་ཡི་གེའི་གཟུགས་”ཞེས་བཤད་པ་ཡིན”ཟེར། །
ཁོས་དེ་ལྟར་བཤད་པ་ལ། ང་ཚོའི་ལས་གྲོགས་དེར་བཤད་རྒྱུ་ཅི་ཡང་མ་བྱུང་
བས། “མི་ཆུང་ཆུང་ང་རྒྱལ་ཆེ། རྟ་ཆུང་ཆུང་འདུར་རྒྱུག་མང་ཟེར་བ་ཁྱོད་འདྲ་བ་
ཞིག་ལ་བཤད་པ་མ་ཡིན་ནམ། དེས་ན་འུ་གཉིས་ཀྱིས་ཁུ་ཚུར་གྱི་བཟང་ངན་ལ་
བལྟའམ”ཟེར་བས། ང་ཚོས་ཁྱོད་ཀྱི་སྐད་ཆ་དེར་ནང་དོན་ཅི་ཡང་མི་འདུག་ཟེར་
བཞིན་ཁོ་འོས་ཀྱིས་སྒོར་དེད་པ་ན། གསོལ་སྟོན་ཡང་རྩོད་གླེང་དེ་དང་སྦྲགས་ནས་
རང་བཞིན་གྱིས་གྲོལ་སོང།
གཟའ་འཁོར་གཅིག་ཀྱང་མ་འགོར་པར། “མཁས་ལ་མཁོ་མེད་ཡི་གེའི་
གཟུགས”ཞེས་པའི་སྐད་ཆ་དེ་གྲོང་ཁྱེར་འདིའི་བོད་ཀྱི་ལས་ཁུངས་གཞན་དག་
103



ཏུའང་རིམ་བཞིན་ཁྱབ་པ་བྱུང་། སྙིང་རླུང་འཕར་བ་ཞིག་ལ། ཞིང་ཆེན་མི་རིགས་
དོན་གཅོད་ཨུ་ཡོན་ལྷན་ཁང་གིས་བོད་ཀྱི་མིང་བརྡ་གསར་པ་གཅིག་གྱུར་བྱ་བའི་
སྐོར་གྱི་གྲོས་ཚོགས་ཤིག་སྡུད་བཞིན་ཡོད་པས། ང་སྔ་མོ་ནས་སོང་སྟེ་འདུག་སྟེགས་
གཞུག་མ་ཞིག་བསལ་རྗེས་གསར་འགྱུར་ཞིག་ལ་ལྟ་བཞིན་བསྡད་པ་ཡིན། བར་
སྐབས་ཤིག་ལ་ངའི་སྔ་གཞུག་ནས་གཏམ་ཤབ་ཤུབ་འགའ་རེ་འཆད་ཀྱིན་འདུག་
པས། ངས་མགོ་བོ་ཡར་དགྱེ་ནས་བལྟས་པ་ན། ཤཱཀྱ་ཚེ་རིང་གིས་ཀོ་ཁུག་ནག་པོ་
ཞིག་མཆན་ལ་བཙིར་ནས་གྲལ་སྔོན་མའི་ཕྱོགས་སུ་འགྲོ་བཞིན་གདའ། མི་འགའ་རེ་
ཡར་ལངས་ནས་ཁོ་ལ་ལྟ་བཞིན་འདུག་ཅིང་། ངའི་གཡས་ཕྱོགས་ན་ཡོད་པའི་བུད་
མེད་ལས་བྱེད་པ་དེས“ཀན་ནི་མཁས་ལ་མཁོ་མེད་ཡི་གེའི་གཟུགས་ ཟེར མཁན་དེ་
རེད་ཟེར། ཁོའི་ཚུགས་ཀར་བལྟས་ན་མཁས་པ་ཞིག་གི་ཉམས་འདུག་གམ”ཞེས་ཟེར་
བ་ལ། གམ་གྱི་བུད་མེད་དེས་ཀྱང“འོ་ལེ”ཟེར་བཞིན་ངན་སྣ་ཚོགས་ཤིག་གཏམ་བྱུང་
བས། ངས“གང་ཟག་གི་ཚད་གང་ཟག་གིས་གཟུང་བར་མི་བྱའོ་ཟེར་བའི་གསུང་
དེ་མ་ཐོས་སམ། ཀན་མཁས་པ་ཞིག་ཏུ་འགྱུར་མིན་ཁྱོད་ཚོས་ཕྱིས་སུ་ཤེས་འོང་”ཞེས་
སྨྲས་པ་ན། མོ་ཚོས་ང་ལ་ལྟ་ཡག་ཅིག་བྱས་རྗེས་ལྕེ་ནར་རེ་བྱེད་བཞིན་མགོ་བོ་བྲང་
ཁར་སྨད་ནས་བསྡད་སོང་།
ཕྱིར་ལས་ཁུངས་སུ་ཡོང་རྗེས། ངས་ད་ཅིའི་གནས་ཚུལ་དེ་ཁོ་ལ་ཇི་བཞིན་དུ་
བརྗོད་པ་ན། ཁོའི་ངོ་ལ་འཛུམ་ཞིག་ལང་བཞིན“ངའི་སྐད་ཆ་དེ་ཡིག་གཟུགས་མི་
ལེགས་པ་ཚོར་མཚོན་ན་ལེགས་བཤད་ཅིག་ཏུ་གྱུར་ཡོད་པ་མ་ཡིན་ནམ”ཟེར་བས།
ངེད་གཉིས་ཀ་མཉམ་དུ་གད་མོ་ཤོར།



གྲོང་ཁྱེར་གྱི་འཚོ་བ། ་
དོན་དག་དེའི་རྗེས་སུ། ཁོས་ང་ལ་བག་ཆགས་ཟབ་མོ་ཞིག་བཞག་པ་ནི་དབྱིན་
ཡིག་སྦྱངས་པའི་བརྒྱུད་རིམ་དེ་ཡིན།
ལོ་དེའི་སྟོད་གཞུག་གི་མཚན་མོ་ཞིག་ལ། ཤཱཀྱ་ཚེ་རིང་གློ་བུར་ངེད་ཚང་ལ་
ཡོང་ནས“ཨ་ཁུ་ཟླ་བཟང་ལགས། ཉིན་འགའི་རྗེས་སུ་ཕྱི་གླིང་པའི་དགེ་རྒན་ཞིག་
གིས་དགེ་ཐོན་སློབ་གྲྭ་ཆེན་མོའི་ནང་དབྱིན་ཡིག་འཁྲིད་རྒྱུ་རེད་ཟེར་བས། འུ་
གཉིས་མཉམ་པོར་དབྱིན་ཡིག་སྦྱང་དུ་འགྲོ་ཨེ”ཟེར། །
དེའི་ལན་དུ་ངས“ལས་ཁུངས་འདི་འདྲ་ཞིག་ཏུ་དབྱིན་ཡིག་དགོལ་ཡུལ་མེད་
པས་སྦྱངས་ནས་ཅི་བྱེད། དེ་སྔོན་སློབ་གྲྭ་རུ་དབྱིན་ཡིག་སྦྱོང་བར་དུས་ཚོད་མང་པོ་
ཞིག་བཀོལ་པར་ང་དངོས་གནས་བློ་འགྱོད་སྐྱེས་འོང་”ཞེས་ལབ་པ་ཡིན།
“ཁྱོད་ཀྱི་དབྱིན་ཡིག་གི་རྨང་གཞི་ཅུང་བཟང་བས། ཁ་སྣོན་ཅུང་ཙམ་རྒྱག་ཐུབ་
ན་ཕྱིས་སུ་ཕན་པ་ཡོད་ངེས།”
“ཕན་པ་ཡོད་མེད་ཁ་ཐོག་མིག་ཐོག་འདི་རེད། ཁྱོད་ལ་སྦྱོང་འདོད་ཡོད་ན་
ངས་བཀག་འགོག་མི་བྱེད། གཙོ་བོ་རྒྱུན་ཞིག་ཡོད་དགོས།”
“ངས་སློབ་གྲྭའི་ནང་དབྱིན་ཡིག་ལ་གཙིགས་ཆེན་མ་བྱས་པས་ད་ལྟ་འགྱོད་
པ་སྐྱེས་བྱུང་། ངའི་ཕ་ཡུལ་གཅིག་པའི་གྲོགས་པོ་ཀུན་བཟང་ཟེར་བས་ད་ལྟ་བོད་
ཡིག་གསར་འགྱུར་ཁང་དུ་བྱ་བ་སྒྲུབ་བཞིན་ཡོད་དེ། ང་ལས་ལོ་གཉིས་ཀྱིས་སློབ་
མཐར་ཕྱིན་པ་སྔ། ཁོས་སློབ་གྲྭ་ན་ཡོད་དུས་ནས་དབྱིན་ཡིག་ནི་བསླབ་བྱ་ཀུན་གྱི་
གཙོ་བོར་བཟུང་ནས་སྦྱོང་བཞིན་འདུག་ལ། ད་དུང་ང་ལའང་སྐུལ་མ་ལན་མང་
བྱས་མྱོང་མོད། ང་ལ་མཚོན་ན་ཁོའི་སྙིང་གཏམ་དེ་རྣ་རྒྱབ་ཀྱི་རླུང་ལ་བསྐུར་ཏེ་རང་
105



བློ་མང་དོན་གྲུབ།
གི་དགའ་ཕྱོགས་བོད་ཀྱི་རྩོམ་རིག་དང་ལོ་རྒྱུས་སོགས་ལ་ལྟ་ཀློག་བྱས་པས། དབྱིན་
ཡིག་གི་ཆུ་ཚད་ད་ལྟའི་ཚུལ་འདིར་ལྷུང་བ་རེད། ཉེ་སྔོན་ཁོ་ལྗོངས་རྒྱུར་ཡོང་བའི་ཕྱི་
གླིང་པ་སྐོར་ཞིག་གི་ཡུལ་སྐོར་སྣེ་ཤན་བྱས་ཏེ་སྐུ་འབུམ་དང་མཚོ་སྔོན་པོ་སོགས་སུ་
སོང་བས་སྒོར་སྟོང་ཕྲག་གཉིས་ཀྱི་ཡོང་སྒོ་འདུག དེ་བས་ངས་ཀྱང་ད་ནས་བཟུང་
ཁོ་མིག་དཔེར་བཟུང་སྟེ་དབྱིན་ཡིག་སྦྱོང་བའི་རྒྱུན་བསྐྱང་རྒྱུ་ཡིན།”
“ཁྱོད་ཀྱིས་སྒོར་མོ་ཁོ་ནའི་ཆེད་དུ་དབྱིན་ཡིག་སྦྱང་བསམས་པ་ཡིན་ནམ། དེ་
ནི་དོང་ནང་གི་མེ་ཏོག་ལྟར་རྒྱང་རིང་བས། སྡུག་ས་ནས་བླངས་ཏེ་ཐོད་པར་སྦྱོར་བ་
རེད། དེ་ལས་ང་དང་མཉམ་དུ་ཚོང་རྩག་རྩིག་བརྒྱབ་སྟེ་ཁེ་སྤོགས་རེ་བླངས་ན་མི་
བཟང་ངམ།”
“བཟང་རྒྱུ་ནི་དེ་བཟང་བ་འདྲ་ཡང་། དབྱིན་ཡིག་ཅིག་མ་ཤེས་ཚེ་ཕྱིས་སུ་མིག་
ཡས་མེད་པ་ལྟར་འགྱུར་ངེས། ཡང་གཅིག་བཤད་ན་ངས་དབྱིན་ཡིག་སྦྱོང་བའང་
སྒོར་མོ་ཁོ་ནར་རྒྱུ་མ་འགུལ་བ་མ་ཡིན་ཏེ། ལོ་འགའི་རྗེས་སུ་ཞིབ་འཇུག་སློབ་མར་
རྒྱུགས་ཤིག་ཨེ་འཕྲོད་སྙམ་ཡོད།"
“དེ་འདྲ་ཡིན་ཚེ་ཁྱོད་ཀྱི་ཕུགས་བསམ་རྒྱང་རིང་བས། ད་ནས་བཟུང་རྒྱང་སྐྱོད་
བྱས་ན་འགྲིག
ངེད་གཉིས་ཀྱིས་དེ་ལྟར་ཁ་བརྡ་བྱས་ནས་ཆུ་ཚོད་བཅུ་པ་དང་ཕྱེད་ཀ་ལོན་ཙ་
ན། ཁོས་ང་ལ་སྦྱང་འདོད་མེད་པ་ཤེས་སོང་བས“ད་ནི་འཕྱིས་དྲགས་པས་ང་འགྲོ་
རྒྱུ་ཡིན”ཟེར་བཞིན་ཕྱིར་ཉལ་ཁང་དུ་བུད་སོང་། །
ཁོ་སོང་ཤུལ་དུ་ངའི་ཡིད་ལ་སློབ་གྲྭ་ན་ཡོད་དུས་དབྱིན་ཡིག་འཁྲིད་མགོ་
106



གྲོང་ཁྱེར་གྱི་འཚོ་བ། -
བརྩམས་ཙ་ན། སློབ་ཁང་དུ་མ་ཆུད་པར་སྒོ་ཕྱིའི་བར་ཁྱམས་སུའང་ཉན་མཁན་
མང་མོད། སློབ་སྐབས་མཇུག་བསྡུ་ལ་ཉེ་དུས་སྦྱོང་མཁན་བཅུ་ཕྲག་ཙམ་ལས་མེད་
པ་སོགས་གསལ་ལྷང་ངེར་ཤར་ཡོང་བས། ཁ་ནས་དབང་མེད་དུ“བོད་ཀྱི་ཨ་གསར་
དེ་ང་ལ་མཚོན་ན་ཆ་མེད་རྒྱུས་མེད་ཅིག་གཏན་ནས་མིན”ཅེས་ཤོར་པ་དང་། ཡང་
གསར་བུ་འདིས་དོན་ངོ་མར་སློབ་སྐབས་དུ་ལ་རྒྱུན་སྐྱོང་ཐུབ་བམ་སྙམ་པ་བྱུང་།
ཕྱི་ཉིན་དྲོས་ཇའི་སྐབས་སུ་ཤཱཀྱ་ཚེ་རིང་ཚོང་རྙིང་ར་བར་སོང་ནས་ལྕགས་རྟ་
ཞིག་ཉོས་བྱུང་ལ། དེའི་རིན་པར་སྒོར་བདུན་ཅུ་ལས་མ་བྱིན་ཟེར། ཕར་བལྟས་ཚོད་
ཀྱིས་རྙིང་མདོག་ཤར་ཡོད་ནའང་། བཞོན་ན་ཧ་ཅང་བདེ་བས་ཁོ་མ་ཟད་ང་ཚོ་
ཚང་མའི་བློར་ཡང་བབས་སོང་། །
དེ་ལྟར་ཁོས་སློབ་གྲྭ་ནས་ཤོར་པའི་གོ་སྐབས་བཟང་པོ་དེ་འགལ་འདུས་
ཁེངས་པའི་སྤྱི་ཚོགས་ཀྱི་སྒང་ནས་ཕྱིར་འཐོབ་པར་བྱ་འདོད་ཀྱི་ཚུགས་ཀ་ཞིག་
མངོན་བཞིན་ལམ་ལ་ཆས་བྱུང། དེ་ནི་དྲག་རླུང་འུར་འུར་ལྡང་བའི་སྟོན་གཞུག་
གི་མཚན་མོ་ཞིག་སྟེ། ཅི་ཞིག་གི་དོན་དུ་ང་ཕྱི་རོལ་ལ་སོང་བ་མི་དྲན་ཡང༌། ངེད་
གཉིས་ངོས་འཕྲད་བྱུང་ས་ནི་ང་ཚོའི་ལས་ཁུངས་ཀྱི་གོང་གི་སྲང་ལམ་ཆེན་པོ་དེ་
ཡིན། ཁོའི་ལུས་སུ་རྒྱ་ལཱ་བར་ཚངས་ཅན་གོང་བའི་མཐའ་རུ་སྒྲོག་བུས་སྦྲེལ་པའི་
གོན་བདེ་ཞིང་འཕུད་སླ་བའི་ཞྭ་མོ་ཡོད་པ་ཞིག་གོན་འདུག་ཅིང་། ཁ་ལ་ཁ་བཏུམ་
དང་མིག་ལ་ཤེལ་མིག་ནག་པོ་ཞིག་གྱོན་འདུག་པས་ཚུར་ཁ་མ་གྲགས་བར་དུ་ངོས་
མ་ཟིན། ནམ་ཟླ་ཧ་ཅང་མི་ལེགས་པའི་མཚན་མོ་དེར་ཁོས་དེ་ལྟ་བུའི་གྱོན་ཆས་
ཤིག་བགོ་ལོས་ཀྱང་དགོས། ཕྱི་རོལ་གྱི་རླུང་ཚུབ་ཕར་ཞོག་ལམ་ཐག་རིང་བ་ཁོ་ནས་
107



ཀྱང་རྒྱུས་ལོན་བྱེད་ཐུབ་སྟེ། སྒྲོ་འདོགས་ཉག་ཙམ་མ་བྱས་ཀྱང་ང་ཚོ་ལས་ཁུངས་
ནས་ཁོ་དབྱིན་ཡིག་སྦྱོང་དུ་འགྲོ་སའི་སློབ་གྲྭ་དེའི་བར་དུ་སྤྱི་ལེ་བཞི་ལྷག་ཡོད་ཁོ་
ཐག་ཡིན། ངས་ཁོས་ཀོ་ཁུག་ནག་པོ་ལོང་བུ་ཅན་ཞིག་ཡོད་པ་ལག་པའི་མཁྲིག་མའི་
མཚམས་སུ་དཔྱངས་འདུག་པ་མཐོང་བས། “འགེལ་ས་འདི་འདྲ་བཟང་པོ་ཞིག་
ཡོད་བཞིན་དུ་ལག་པའི་མཁྲིག་མར་བསྐོན་དགོས་དོན་ཅི་ཡོད”ཟེར་བཞིན་ཀོ་ཁུག་
བླངས་ཏེ་ལྕགས་རྟའི་རྭ་བར་དུ་བཀལ་པ་ན། ཁོ་དགོད་ཙམ་བྱས་ཏེ་“ཉམས་མྱོང་
རྒན་པོ་ཞེས་པ་དངོས་གནས་མི་འདྲ་བར་འདུག་ཟེར་ཞིང་། དེར་མཐུད་ནས་བདེ་
མོ་ཞིག་གཏམ་རྗེས་དྲག་རླུང་ལ་ཁ་གཏད་ནས་རྒྱང་རིང་དུ་བུད་སོང་། །
ཟླ་གཅིག་ལྷག་གི་རྗེས་སུ་ངས་གཞུང་སྒྲུབ་ཁང་དུ་ཁོས་དབྱིན་ཡིག་སྦྱངས་
པའི་གནས་ཚུལ་ཅི་འདྲ་ཡིན་ཚུལ་དྲིས་པ་ལ། ཁོས་དགེ་རྒན་དེ་ནི་ཉམས་མྱོང་ཅན་
ཞིག་ཡིན་ལ་འཁྲིད་ཐབས་ཧ་ཅང་བཟང་ཚུལ་བརྗོད་པའི་མཚུངས་སུ། ཁོ་མཚམས་
མ་ཆད་པར་འགྲོ་ཐུབ་ཚེ་སློབ་གྲོགས་དག་གི་རྗེས་སུ་ཆོད་པ་འདྲ་ཟེར། ཤཱཀྱ་ཚེ་
རིང་གི་དབྱིན་ཡིག་གི་རྨང་གཞི་དང་བར་སྐབས་དེར་སྦྱངས་པའི་འབྲས་བུར་ཚོད་
བགམ་བྱ་སླད། ངས་རང་གིས་སྦྱངས་མྱོང་བའི་དབྱིན་ཡིག་གི་ཤེས་བྱ་སྐོར་ཞིག་
ཁོར་རྒྱུགས་བླངས་པ་ན། ཁོས་བརྒྱ་ཆའི་དྲུག་ཅུ་ཙམ་ཤེས་འདུག་ལ། ཤེས་པ་དག་
ནི་གནད་ལ་ཁེལ་པར་མ་ཟད། སྒྲ་གདངས་ནི་ངའི་སྣང་ངོར་ཧ་ཅང་དག་པ་ལྟར་
འདུག་པས། ཁོ་ལ་སྐད་ཡིག་སྦྱོང་བའི་ཐད་ལྷན་སྐྱེས་ཀྱི་ཤེས་རབ་ཅིག་འདུག་སྙམ་
པ་བྱུང༌། །
གོང་གསལ་གྱི་སྣང་བརྙན་དེ་ནི་ཁོས་ང་ལ་དབྱིན་ཡིག་སྦྱངས་པ་ཁོ་ནའི་སྟེང་
108



གྲོང་ཁྱེར་གྱི་འཚོ་བ།
བཞག་པ་མ་ཡིན་པར། རྒྱ་ཡིག་ལ་མཚོན་ན་ཡང་དེ་ལྟར་རེད། ཁོ་དང་བསྡུར་ཚེ་པེ་
ཅིན་དུ་འགྲོ་སྔ་བ་ང་ཡིན་ལ། ཁོ་དང་བསྡུར་ཚེ་ང་སྤྱི་ཚོགས་ཀྱི་སྒོ་ཐེམ་བརྒྱུད་པ་
སྔ། དེ་ལྟ་ནའང་ངའི་རྒྱ་སྐད་ཀྱི་དག་ཚད་དང་བྱང་ཚུལ་ནི་ཅུང་དམའ་བས་ཁོ་དང་
བསྡུར་ཐབས་མེད་ལ། ལྷག་དོན་མི་མང་ཚོགས་ས་དང་སྒོས་སུ་རྒྱ་མང་ཚོགས་སར་
དེ་ལྟར་རེད། ཁོ་རྩོམ་སྒྲིག་ཁང་ལ་ཡོང་བའི་ཕྱི་ལོའི“ལྔ་བཞིའི”དུས་ཆེན་བསླེབ་ལ་
ཉེ་སྐབས། ལས་ཁུངས་ཀྱིས་རྩ་འཛུགས་བྱས་ཏེ་རྒྱའི་སྙན་ངག་གྱེར་འདོན་གྱི་འགྲན་
སྡུར་རེབ་ཅིག་སྤེལ་རྩིས་བྱས་བྱུང་ལ། ད་དུང་སྡེ་ཁག་རེ་ནས་མི་གཅིག་རེ་ངེས་པར་
ཞུགས་དགོས་ཟེར། རྩོམ་སྒྲིག་ཁང་དུ་འགྲན་སྡུར་ལ་ཞུགས་མཁན་འདེམ་པའི་ཐད་
ཕར་འདེད་ཚུར་འདེད་ལན་འགའ་བྱས་མཐར་འགན་ཁུར་དེ་གཞི་ནས་ཤཱཀྱ་ཚེ་
རིང་གི་ཕྲག་ཏུ་བབས་སོང་། དེ་ནི་མཁའ་དབུགས་འཇམ་ཞིང་ཉི་འོད་གསལ་བའི་
ཉིན་མོ་ཞིག་སྟེ། ལས་ཁུངས་ཀྱི་ཚོམས་ཁང་ཆེ་བའི་ནང་རྒྱ་བོད་སོག་གསུམ་གྱི་ལས་
བྱེད་མི་སྣ་ཉིས་བརྒྱ་ལྷག་ཁྲིགས་སེ་འདུས་འདུག ཅོག་ཙེ་ཞིག་གི་ཚད་ལས་མཐོ་
བའི་གར་སྟེགས་ནི་ཡོལ་བ་དམར་སྨུག་ཅིག་གིས་བཅད་འདུག་ལ། ཡོལ་བའི་ཀླད་
དུ“jg * Ti.n? if K Bj if kyi”ཞེས་པའི་རྒྱ་ཡིག་ཆེན་པོ་དགུ་ཤོག་བུ་སེར་པོའི་
སྟེང་ལ་སྣག་ཚ་ནག་པོས་བྲིས་འདུག ཤཱཀྱ་ཚེ་རིང་ནི་འགྲན་ཞུགས་མི་སྣའི་གྲས་
ལས་ཨང་ལྔ་པར་གར་སྟེགས་སུ་བུད་བྱུང་། ཁོའི་གྱོན་ཆས་ནི་དེ་སྔོན་ངེད་གཉིས་
ཐོག་མར་ངོས་འཕྲད་བྱུང་དུས་ཀྱི་རྒྱ་ལཱ་ཆ་ཚང་སྟེ། དོར་མ་དཀར་པོའི་ཁ་འཁོར་
ནང་དུ་ཚི་ལེན་ཕུ་ཐུང་མདོག་ངང་སེར་ཅན་ཞིག་བཅུག་ཡོད་པ་དེ་རེད། ཕར་
བལྟས་ན་ཁོ་ལ་འཚབ་སྣང་སྤུ་ཙམ་ཡང་མེད་ཅིང་། གྱེར་འདོན་བྱ་རྒྱུའི་སྙན་ངག་
109



ནི་ང་ཆེས་དགའ་བའི་ཧྲུའུ་ཐིང་གི་དུངས་བརྗོད་སྙན་ངག《མོན་ཆ་རར་ཕུལ་པ》
ཞེས་པ་དེ་རེད། ཁོས་ཚིག་འབྲུ་རེ་རེ་ཐུན་མོང་མ་ཡིན་པའི་དབྱངས་འགྲོས་ཤིག་
ལ་བཀུག་ནས་སྒྲ་ཟུར་ཕྱིན་པར་ལེན་པ་ལས་གཞན། ཚིག་རྐང་རེ་རེ་སེམས་ཁོང་
གི་དུངས་པའི་རྒྱུད་སྐུད་རེ་རེ་དང་ཆུ་ལ་ཆུ་བཞག་གི་ཚུལ་དུ་མཚོན་པར་བྱས་པའི་
མཚུངས་སུ། ད་དུང་དོན་གྱི་བབ་དང་བསྟུན་ནས་ལག་པས་ཕྱག་རྒྱའང་འོས་འཚམ་
རེ་བྱས་བྱུང་བས། ཀུན་གྱིས་དགའ་བསུ་བྱེད་པའི་ཐལ་མོའི་རྡེབ་སྒྲ་ལན་དུ་མར་
གྲགས་བྱུང་། དེ་བས་མཇུག་མཐའི་སྐར་གྲངས་སྡོམ་རྩིས་དང་ཞིབ་སྡུར་བྱས་པ་
ན། ཁོ་ནི་ཨང་གཉིས་པའི་གྲས་སུ་ཡོད་པས་དགའ་རྟགས་ལ་སྒོར་སུམ་བརྒྱ་བབས་
འདུག །
དེ་ཡང་ང་ཚོ་རྩོམ་སྒྲིག་ཁང་ལ་སྲོལ་རྒྱུན་ཞིག་ཡོད་པ་ནི་སུ་ལ་དགའ་རྟགས་
ཐོབ་ན་དེ་ཡིས་ལས་གྲོགས་རྣམས་ལ་མགྲོན་བྱེད་དགོས་ཏེ། ལུགས་སྲོལ་དེ་ང་རྩོམ་
སྒྲིག་ཁང་ལ་མ་ཡོང་བའི་སྔོན་ནས་ཡོད་ཅིང་། ད་ལྟའང་དེ་ལྟར་ཡིན། ཤཱཀྱ་ཚེ་རིང་
ཡང་དེ་བཞིན་བྱེད་ལ་མོས་པས། ང་ཚོ་ལྔ་བཞི་ནུབ་ལམ་དུ་རྒྱ་ཁོག་གི་ཟས་ཟ་ས་
བཟང་པོ་ཞིག་ཡོད་པ་དེར་གདན་འདྲེན་བྱས་པས། ང་ཚོ་དུས་ལྟར་གནས་དེ་རུ་
འཛོམས།
ཕྱིས་སུ་ངས་ཤཱཀྱ་ཚེ་རིང་གི་གསང་བ་ཞིག་ཤེས་པ་ནི་ཁོ་ལ་སློབ་ཆེན་དུ་བདེ་
ཆེན་གཡང་འཛོམས་ཟེར་བའི་དགའ་རོགས་མ་ཞིག་ཡོད་པ་དེ་རེད། ཨ་ཙི། དེ་ལ་
དགའ་རོགས་མ་ཞེས་ན་འགྲིག་མིན་ངས་ཀྱང་མི་ཤེས། ཁོའི་ངག་སྒྲོས་ལྟར་ན་བུ་མོ་
དེའི་ཕ་ཡུལ་སི་ཁྲོན་ཡིན་ཞིང་། ཁོ་ལས་འཛིན་གྲྭ་གཉིས་ཀྱིས་དམའ་བར་བཤད། མོ་



གྲོང་ཁྱེར་གྱི་འཚོ་བ། རྩེ
ད་ལྟའང་ཁོ་ལ་དུངས་ཤིང་ཆགས་ནའང་། ཁོས་གཅིག་ན་བུ་མོ་དེ་ལའང་ཕུ་ནུ་མིང་
སྲིང་ཉུང་བས་འདི་ག་གྲོང་ཁྱེར་དུ་ལས་ཀ་གཉེར་བར་ཡོང་མི་སྲིད་སྙམ་པ་དང༌།
གཉིས་སུ་རང་གི་ཕ་ཡུལ་གྱི་གནས་བབ་རང་ལ་ཧ་ཅང་གསལ་བས། མོ་ལྟ་བུ་ཞིག་
རང་ལ་མཚོན་ན་བགྲོད་བྱེད་ཀྱི་རྐང་ཡས་དང་འཕུར་བྱེད་ཀྱི་གཤོག་ཡར་འགྱུར་མི་
སྲིད་སྙམ་པས། མོའི་རེ་བ་གཏན་ནས་ཁས་མ་བླངས་པར་བསྡད་འདུག ངས“ལས་
ཀྱི་བཟའ་ཟླ་ནི་གང་དུ་ཡོད་པ་བཤད་དཀའ” ཚུལ་སྨྲས་པ་ལ། ཁོས“དེ་འདྲ་ཡིན་
ཀྱང་། ངས་བསམ་བཞིན་དུ་མོ་སྡུག་གི་དོང་ནང་ལ་འདྲེན་མི་ནུས”ཟེར་བས། དོན་
དངོས་སུ་ཁོས་རང་སེམས་ལ་རང་གིས་མནར་གཅོད་གཏོང་བཞིན་ཡོད་པ་གསལ་
པོར་རྟོགས་འོང་ལ། ལྷག་པར་ཁོ་ལ་མོས་བསྐུར་པའི་འཕྲིན་ཡིག་འབྱོར་ཐེངས་རེར།
ཁོའི་ནང་སེམས་ཀྱི་འགལ་འདུ་དེ་ཕྱིའི་རྣམ་འགྱུར་ལས་ངང་གིས་མངོན་བཞིན་
ཡོད་པ་ངས་རེབ་འགར་མཉམ་འཇོག་བྱས་སོང་།
ལོ་མཇུག་ཏུ་ལས་ཁུངས་གཞུང་ནས་ངེད་རྩོམ་སྒྲིག་ཁང་གིས་པར་སྐྲུན་བྱས་
པའི་རྩོམ་རིག་དཔེ་ཚོགས་དེའི་པར་ཞུས་ཐད་ཞིབ་བཤེར་བྱས་བྱུང༌། ཞིབ་བཤེར་
བྱེད་མཁན་ནི་ལས་འཁྱུར་ངལ་གསོ་བྱས་ཟིན་པའི་རྩོམ་སྒྲིག་པ་རྒན་པ་འགའ་ཡིན་
པས་བལྟས་པ་ཧ་ཅབ་ཞིབ་ལ། སྐྱོན་མི་ཉུང་བ་ཞིག་ཞིང་ནང་གི་ཡུག་པོ་ཇི་བཞིན་
བཤངས་འོངས་པ་དང་བསྟུན་ནས། ང་ཚོར་ཚད་མི་འདྲ་བའི་ཆད་པ་ངེས་ཅན་
ཞིག་བབས་བྱུང་། ཡིན་ནའང་ཆད་པ་འཁུར་མཁན་གྱི་གྲས་སུ་མེད་པ་ནི་ཤཱཀྱ་ཚེ་
རིང་གཅིག་པུ་ཡིན་འདུག ཁོས་བསྒྲིགས་ནས་པར་ཞུས་བཏང་བའི་དཔེ་ཆ་དེའི་
ཡིག་ནོར་གྱི་གྲངས་ཀ་ནི་ལས་ཁུངས་ཀྱིས་གཏན་ཁེལ་བྱས་པའི་གྲངས་ཚད་ལས་
111



བློ་མང་དོན་གྲུབ།
བརྒལ་མི་འདུག་ཟེར། དེ་བས་གཙོ་སྒྲིག་པས་ཆེད་དུ་ཤཱཀྱ་ཚེ་རིང་ལ་བསྔགས་པ་
བརྗོད་ཅིང་ང་ཚོ་ལ་སྐྱོན་བརྗོད་བྱེད་པའི་ཚོགས་འདུ་ཞིག་བསྡུས་བྱུང་བས། ང་ཚོ་
ནི་ཁྱིམ་བདག་གི་ཆད་པ་ཕོག་པའི་བྱིས་པ་པྲ་ཆལ་ཞིག་དང་འདྲ་བར་མགོ་བོ་ཐུར་
ལ་གུག་ནས་ཡོད་ཚད་དང་ལེན་བྱེད་དགོས་བྱུང་། ཚོགས་འདུ་དེའི་རྗེས་སུ། དེ་སྔོན་
ཤཱཀྱ་ཚེ་རིང་ལ་ངན་གཏམ་མཁན་ལས་གྲོགས་རེ་གཉིས་ཡོད་པས་ཀྱང་ལྟ་ཚུལ་
བསྒྱུར་ཏེ་ཁོའི་འཁྲིས་སུ་གཅར་ཅི་ཐུབ་དང་དགའ་མདོག་སྟོན་ཅི་ཐུབ་བྱས་བྱུང་
བས། རྩོམ་སྒྲིག་ཁང་ནང་ཁུལ་གྱི་མཐུན་སྒྲིལ་ཡང་སྔོན་ཆད་དང་བསྡུར་ཚེ་གློ་བུར་
ཇེ་བཟང་ལ་སོང་བ་ལྟར་སྣང་། །
ཕྱི་ལོའི་དཔྱིད་ཀར། ངས་ཤཱཀྱ་ཚེ་རིང་གི་ཉལ་ཁང་ནས་ཁོའི་ཨ་ཅེ་དེ་ཐོག་
མར་མཐོང་བྱུང༌། མོ་ནི་ལོ་སུམ་ཅུར་ཉེ་ཞིང་། ངོ་ཚུགས་དང་ཤ་མདངས་ཤཱཀྱ་ཚེ་
རིང་དང་འདྲ་བས་བུད་མེད་མོ་སྒོ་ཅན་ཞིག་འདུག་ཅེས་བཤད་ཆོག ལྷག་པར་རི་
མོ་གསལ་བའི་མིག་ལ་རྣམ་རིག་བཀྲ་ཞིང༌། ལྟ་ན་སྡུག་པའི་བཞིན་གྱི་དཀྱིལ་འཁོར་
དུ་ཡལ་བ་མེད་པའི་འཛུམ་གྱིས་ཁེངས་འདུག་པས། ཡར་ལངས་ཏེ་མདུན་ལ་སྐྱོད་
སྐབས་མ་གཏོགས་ནད་པ་ཞིག་ཡིན་པ་གཏན་ནས་ཚོར་མི་ཐུབ། མོ་ཁང་པའི་ནང་
ཙམ་ནས་ཕར་འགྲོ་ཚུར་འོང་བྱེད་པར་ཡང་ཤཱཀྱ་ཚེ་རིང་ལ་ཁེན་ནས་འགྲོ་དགོས་
པས། ངའི་སེམས་པ་ནི་ལམ་སང་ལྗིད་ཏིག་གེར་སོང་སྟེ། མོ་ལ་གདུང་སེམས་བླ་
ལྷག་ཅིག་སྐྱེས་པའི་མཚུངས་སུ། ཤཱཀྱ་ཚེ་རིང་དང་སེམས་པ་ཇེ་ཉེར་སོང་འདྲའི་
ཚོར་སྣང་བྱུང༌། རྒྱུ་མཚན་ནི་ཁོས་རེབ་དེར་ཨ་ཅེ་ལན་གྲུའི་ཕྱོགས་ཀྱི་སྨན་པ་གྲགས་
ཆེན་ཞིག་གི་མདུན་ལ་འཁྲིད་བསམས་པས་རེད།



གྲོང་ཁྱེར་གྱི་འཚོ་བ། ་
ཨ་ཅེ་སྨན་པར་བསྟན་པ་དང༌། ཕྱིར་ཕ་ཡལ་དུ་བསྐྱལ་རྗེས། ཤཱཀྱ་ཚེ་རིང་སྔོན་
ཆད་དང་འདྲ་བར་ས་རྡུལ་ལོག་གེར་ཕྱིར་ལས་ཁུངས་སུ་བསླེབས། རེབ་དེར་ཁོས་
ཉལ་ཁང་དུ་ཁ་ལག་བཟང་པོ་ཞིག་ཀྱང་མ་བཀྲུས་པར་ངེད་ཚང་དུ་བསླེབས་བྱུང་
ལ། ཡོང་དོན་ནི་བར་མ་ཆད་པར་དབྱིན་ཡིག་སྦྱོང་དུ་འགྲོ་སའི་སློབ་གྲྭ་དེར་ལས་
གནས་སྤོ་འདོད་པ་དེ་རེད། སློབ་གྲྭ་དེའི་མི་རིགས་སྡེ་ཁག་གི་མགོ་གཙོ་ནི་ངའི་ཨ་
ཁུ་ཞིག་ཡིན་པས། ཁོས་ང་བརྒྱུད་ནས་རང་གི་བསམ་དོན་དེ་བསྒྲུབ་འདོད་པ་ཡིན་
འདུག
ངས་ཁོའི་བསམ་དོན་རྟོགས་འཕྲལ“འུ་ཅག་སྡོད་སའི་ལས་ཁུངས་འདི་མི་
ཆོག་རྒྱུ་མེད་པས། སློབ་གྲྭ་དེར་ལས་གནས་སྤོ་དོན་ཅི་ཡོད། དབྱིན་ཡིག་སྦྱངས་ན་
སྟབས་མི་བདེ་སྙམ་པ་ཡིན་ནམ”ཞེས་དྲིས་པ་ལ། ཁོས་ཡུད་ཙམ་ལ་འདང་ཞིག་
བརྒྱབ་རྗེས་དོགས་ཅུང་མི་བདེ་བའི་ངང་དུ“དེ་དག་མ་ཡིན་པར། ང་ལ་མཚོན་ན་
དབྱར་གནང་དགུན་གནང་ཞིག་དགོས། དབྱར་གནང་དགུན་གནང་མེད་ཚེ་ངས་
ལས་ཁུངས་ཀྱི་བྱ་བ་དང་ཕ་ཡུལ་གྱི་ལས་ཀ་གཉིས་མཉམ་དུ་ལྕོགས་དཀའ། དངོས་
གནས་ལྕོགས་དཀའ། དེ་བས་ད་ཐེངས་ཁྱོད་འོ་བརྒྱལ་ལ་གཏོད་དགོས་འདུག”ཅེས་
ཟེར་བཞིན་རེ་བའི་མིག་གིས་ང་ལ་ཡུན་རིང་ཅེར་ནས་བསྡད་བྱུང༌།
ངས་ཁོའི་མིག་མདངས་ལས་ཨ་ཅེ་ནད་པ་དེའི་གཟུགས་བརྙན་ཁྲ་ལམ་མེར་
མཐོང་ཐུབ་པར་མ་ཟད། ལོ་དྲུག་ཅུར་ཉེ་བའི་ཨ་མ་རྒད་མོ་ཞིག་གི་སྣང་བརྙན་
ཡང་རིག་ཐུབ་པ་འདྲ་བས། ཡིད་ལ་གསར་བུ་འདི་ལས་གནས་སྤོས་ཚེ་ལས་ཁུངས་
འདིའི་གྱོང་ཆེན་པོ་ཞིག་ཡིན་ནའང༌། ད་ནི་གྲོགས་པོ་བཟང་པོ་ཞིག་གི་ངོས་ནས་



༼ བློ་མང་དོན་གྲུབ།
ཁོའི་དངོས་ཡོད་གནས་ཚུལ་ལ་བསམ་གཞིག་གཏང་དགོས་སྙམ་འཕྲལ། གསང་
སྟབས་ཀྱིས་ཁོ་ལ་རོགས་རམ་བྱེད་རྒྱུ་ཁས་ལེན་བྱས་པ་ཡིན། །
ལས་ཡོད་ན་ལམ་ཡོད་ཟེར་བ་ལྟར། ངས་གནས་ཚུལ་དེ་དཔོན་ཐོབ་ཅུང་
ཙམ་ཡོད་པའི་ངའི་ཨ་ཁུ་དེར་བཤད་པ་ན། ཤཱཀྱ་ཚེ་རིང་དེ་གར་འགྲོ་འདོད་ཡོད་
པ་དང་། ཁོ་ཚོས་གསར་བུ་དེ་འདྲ་ཞིག་འཚོལ་བཞིན་པའི་སྒང་ཡིད་པ་གཉིས་
སྟབས་འགྲིག་པས། ཨ་ཁུས་ཁོའི་ལོ་རྒྱུས་རགས་བསྡུས་ཤིག་དང་དཔྱད་རྩོམ་སོགས་
དུས་དེབ་དང་ཚགས་པར་དུ་བཀོད་པ་ཡོད་ཚེ་མཉམ་དུ་ཁྱེར་ཤོག་ཟེར་བས། ངེད་
གཉིས་ཀས་ཀྱང་དོན་དག་དེ་འགོར་འགྱངས་མ་བྱས་པར་མྱུར་དུ་ཡར་སྤྲོད་བྱས་པ་
ཡིན། དུས་ཡུན་ཟླ་གཉིས་ལྷག་ལས་མ་འགོར་པར། ཨ་ཁུས་ཁ་པར་ཡོང་སྟེ་དོན་དེ་
ལེགས་གྲུབ་བྱུང་སོང་བས། སློབ་སྐབས་རྗེས་མ་ཚོགས་རག་བར་དུ་ལས་གནས་སྤོ་
བའི་སྐོར་གྱི་བྱ་བ་ཡོད་ཚད་བསྒྲུབས་ཚར་བར་གྱིས་ཤིག་ཟེར། ངས་ཚུལ་དེ་ཤཱཀྱ་ཚེ་
རིང་ལ་ཞིབ་ཏུ་བཤད་པ་ན། ཁོ་ལ་སྨྲ་མི་ཤེས་པའི་སྤྲོ་བ་ཞིག་འཕེལ་འདུག་སྟེ། ང་
ལ་དགའ་སྤྲོ་འདི་འདྲ་ཞིག་སློབ་གྲྭ་ཆེན་མོར་རྒྱུགས་འཕྲོད་དུས་ཀྱང་སྐྱེས་མ་བྱུང་
ཟེར།
ཡིན་ནའང༌། ཤཱཀྱ་ཚེ་རིང་སྐབས་དེར་དཀའ་ཁག་གཞན་ཞིག་ལ་ཕྲད་པ་ནི་
ཚུལ་དེ་ལས་ཁུངས་ལ་ཇི་ལྟར་ཡར་ཞུ་བྱེད་རྒྱུ་དེ་རེད། དོན་དག་དེ་ཡག་པ་ཡོན་
ཏན་གྱི་སྒོ་ནས་བསྒྲུབ་ཆེད། ངེད་གཉིས་ཀྱིས་ཐབས་ལམ་མི་འདྲ་བ་འགའ་རེ་
བཙལ་ནའང་། མདའ་འཐེན་ནས་མདེའུ་ལ་ཐུག་དུས་གཞུ་རྒྱུད་རང་བཞིན་གྱིས་
ཀློད་དགོས་བྱུང་། ཉིན་ཞིག་གི་དགོང་མོ་ཁོས་ཆང་ཉུང་ཙམ་འཐུངས་རྗེས“ད་ནི་



གྲོང་ཁྱེར་གྱི་འཚོ་བ།
དཔའ་བོ་བཅའ་རྒྱུ་དང་སྲོག་ལ་འཛེམ་ས་ཞིག་མེད་པས། ཡོད་ཚད་དྲང་བཤད་
བྱས་ན་ཨེ་དགའ་འམ”ཟེར་བཞིན་གཙོ་སྒྲིག་པ་ཚང་ལ་བུད་སོང༌།
ཕྱི་ཉིན་སྔ་མོར། ངེད་གཉིས་ལས་ཁུངས་ཀྱི་ལྷས་རའི་ནང་དུ་ཕྲད་པ་ན། ཁོ་དེ་
སྔོན་དང་འདྲ་བར་དགའ་སྤྲོས་ཁེངས་འདུག་པས། ངས་ཁོའི་བསམ་དོན་གྲུབ་ཡོད་
པ་རྟོགས་ནའང་གནས་ཚུལ་ཞིབ་ཏུ་དྲིས་པ་ཡིན། དང་ཐོག་གཙོ་སྒྲིག་པས་ཁོའི་
ཡར་ཞུའི་ནང་དོན་གོ་མ་ཐག་ཐུགས་ཧ་ཅང་ཁྲོས་ཏེ“གཏན་ནས་མི་གཏོང”ཟེར་
བཞིན་རྒྱུ་མཚན་མང་པོ་ཞིག་དྲངས་བྱུང་ནའང་། ཁོས་ཕ་ཡུལ་གྱི་གནས་ཚུལ་ཞིབ་
ཕྲ་མ་གསང་མ་སྦས་པར་གསོང་བོར་སྨྲས་པ་ན། གཙོ་སྒྲིག་པའི་སེམས་པ་ཡང་རིམ་
བཞིན་ཇེ་སྙིར་སོང་ནས“དེ་འདྲ་ཡིན་ན་ཁག་མི་འདུག”ཟེར་བས། ཕལ་ཆེར་གཏང་
རྒྱུ་ཡིན་པ་འདྲ་ཟེར། །
དངོས་གནས། དུས་ཡུན་རིང་པོ་མ་འགོར་པར་ལས་ཁུངས་ཀྱིས་ཤཱཀྱ་ཚེ་རིང་
སློབ་གྲྭ་དེར་ལས་གནས་སྤོ་བའི་ཐད་ཆོག་མཆན་བཀོད་པར་མ་ཟད། རྩོམ་སྒྲིག་
ཁང་གིས་སྐྱེལ་མ་བྱེད་པའི་དགོང་མོ་དེར་ལས་ཁུངས་ཀྱི་མགོ་ཁྲིད་གཞོན་པ་ཞིག་
ཀྱང་ཡོང་ནས། སློབ་གྲྭ་དེ་རུ་ཕྱོགས་གང་ཐད་ནས་བློར་འབབ་པ་འབྱུང་དཀའ་ཚེ་
ཕྱིར་ཤོག་དང༌། ང་ཚོས་ནམ་ཡང་དགའ་བསུ་བྱེད་ངེས། ཁྱོད་ལ་མཚོན་ན་འདི་
ག་ལས་ཁུངས་ཀྱི་སྒོ་མོ་ནམ་ཡང་ཕྱེ་ཡོད་ཟེར་བས། ཤཱཀྱ་ཚེ་རིང་ནི་ཆང་གི་སྟེང་
ལ་གཏམ་གྱིས་བཟི་སྟེ། ང་ཚོས་ཁོ་ཉལ་ཁང་དུ་ཁུར་ནས་འགྲོ་དགོས་པའི་ཚད་ལ་
བསླེབས་སོང་།
115



གསུམ་པ།
ཤཱཀྱ་ཚེ་རིང་དགེ་ཐོན་སློབ་གྲྭ་ཆེན་མོར་ལས་གནས་སྤོ་སྐབས། ང་རྩོམ་སྒྲིག་
ཁང་གི་ཚབ་བྱས་ཏེ་ཁྲིན་ཏུ་རུ་ཚོགས་འདུ་ཞིག་ལ་འགྲོ་དགོས་བྱུང་བས། ཁོའི་ཁྱིམ་
སྤོར་བའི་ཐད་ལ་རོགས་ཅི་ཡང་བྱེད་མ་ཐུབ། ཕྱིས་ཀྱི་གཟའ་སྤེན་པའི་ཕྱི་དྲོ་ཞིག་
ལ། ང་དོན་དག་ཅིག་གི་ཆེད་དུ་ཨ་ཁུ་ཚང་ལ་སོང་ནས་ཕྱིར་ཡོང་ཁར། རྟ་ཞོན་རེས་
མེ་ཏོག་འབལ་རེས་ཀྱི་ཚུལ་དུ་ཁོའི་སྡོད་ཁང་གསར་པར་ལན་ཅིག་བལྟ་རུ་སོང་བ་
ཡིན། །
ཁོའི་འདུག་ས་ནི་སློབ་གྲྭའི་ལུས་རྩལ་ར་བའི་འགྲམ་གྱི་ཁང་ལེབ་རྙིང་པ་ཞིག་
ཏུ་ཡོད་ལ། ཁང་ཚད་དེ་སྔོན་གྱི་ཁང་པ་ལྟ་བུ་ཞིག་མི་མཐོ་ནའང༌། སྲིད་དང་ཞེང་
ནི་ཅུང་ཆེ་བས་མི་གཉིས་ཀྱི་མལ་ཁྲི་དང་མདུན་ཅོག དཔེ་འཆའ་བཅས་ཁ་སྤྲོད་
བྱས་ནས་བཞག་འདུག་ཀྱང་ད་དུང་འཁོབས་ཡངས་པའི་སྣང་བ་སྟེར། ཁོ་དང་ཤག་
གཅིག་ཏུ་མཉམ་པོར་འདུག་མཁན་ལ་ད་དུང་གདོང་ལ་ཤེལ་མིག་དཀར་པོ་གྱོན་
པའི་རྒྱ་རིགས་དགེ་རྒན་ལོ་ཆུང་ཞིག་ཡོད་དེ། ཧྲན་ཞི་དགེ་ཐོན་སློབ་གྲྭ་ཆེན་མོའི་
རབ་འབྱམས་པའི་མཐར་ཕྱིན་འཛིན་ཡིག་ལོན་འཕྲལ་འདི་གར་ལས་བགོ་བྱས་པ་
ཞིག་ཡིན་འདུག ཤཱཀྱ་ཚེ་རིང་གིས་མཚམས་སྦྱོར་བྱས་པ་ལྟར་ན། དགེ་རྒན་དེ་ནི་རྒྱ་
ཡིག་ལ་ཧ་ཅང་མཁས་པར་མ་ཟད། དབྱིན་ཡིག་ཀྱང་ཚད་རིམ་བཞི་པའི་ཐེམ་སྐས་
116



གྲོང་ཁྱེར་གྱི་འཚོ་བ། ་
བརྒལ་ཟིན་པ་ཞིག་ཡིན་ཟེར་བས། ང་ནི་ཁོའི་ལོ་ཚད་ལ་ལྟ་བཞིན་ཡུད་ཙམ་ལ་
ཧད་ནས་སྡོད་དགོས་བྱུང༌། རྒྱུ་མཚན་ནི་རྒྱལ་ཡོངས་ལ་མཚོན་ན་གྲོང་ཁྱེར་འདི་ནི་
མཐའ་འཁོབ་ཀྱི་གྲོང་ཁྱེར་གྲས་སུ་གཏོགས་པས། རིག་གནས་ཀྱི་མཁའ་དབུགས་དེ་
འདྲ་མི་མཐུག་ལ། ལྷག་དོན་དེའི་དུས་དབྱིན་ཡིག་ཚད་རིམ་བཞི་པར་བརྒལ་ཟིན་
ཟེར་ན། དེ་ལ་དངོས་གནས་མིག་གཅིག་ལྷག་པ་བྱུང་བ་ལྟར་ཀུན་གྱིས་མཚར་སྣང་
དང་བཅས་ལྟ་བར་བྱེད་ངེས།
ང་ཚོས་དེ་ལྟར་ནུབ་འཚལ་འཐུང་རག་བར་དུ་ཁ་བརྡ་བྱས་པ་ལ། བདག་གིས་
ད་དུང་ཁོ་གཉིས་ཀྱིས་ཕན་ཚུན་དགེ་རྒན་སྟེན་རེས་བྱས་ནས་བསླབ་ལ་འབད་
བཞིན་པའི་གནས་ཚུལ་གསར་པ་ཞིག་ཀྱང་རྟོགས་སོང་། མ་གཞིར་ཁོའི་དགེ་གྲོགས་
དེ་ནི་སངས་རྒྱས་ཆོས་ལུགས་ལ་དད་པ་བྱེད་མཁན་ཞིག་སྟེ། སྔོན་ནས་བཟུང་
བོད་བརྒྱུད་ནང་བསྟན་ལ་ཞིབ་འཇུག་བྱེད་པར་མོས་པ་ཆེ་བས་ན། སྐད་དང་ཡི་
གེའི་ཐད་ཚད་བཀག་ཐེབས་པས་ཤཱཀྱ་ཚེ་རིང་དགེ་རྒན་དུ་བསྟེན་ནས་བོད་ཡིག་
བོད་སྐད་སྦྱོང་གིན་འདུག་པ་དང་། ཤཱཀྱ་ཚེ་རིང་གིས་ཀྱང་སྟག་གི་རྔ་མར་མི་འཇུ།
འཇུས་པའི་ནངས་མོ་མི་གཏོང་ཟེར་བའི་ཚུལ་དུ་དབྱིན་ཡིག་སྦྱོང་བའི་རྒྱུན་ཡུན་
ནས་ཡུན་དུ་བསྐྱངས་འདུག་སྟེ། ཉིན་དཀར་སློབ་ཁྲིད་མེད་དུས་སློབ་མ་ཚོའི་གྲས་
སུ་དབྱིན་ཡིག་ཉན་དུ་འགྲོ་བ་དང༌། དགོང་མོ་ཁྱིམ་དུ་ལོག་དུས་ཤག་མཐུན་དགེ་
གྲོགས་དེའི་དྲུང་ནས་དབྱིན་སྐད་སྦྱངས་པར་མ་ཟད། དོགས་གནས་སྣ་ཚོགས་
དྲིས་ཏེ་ཕན་ཚུན་ལ་རོགས་བྱས་འདུག་པས། ཁོ་གཉིས་ཀ་ནི་རྗེ་བླ་མས“མི་ལྡོག་
བརྟན་པའི་བརྩོན་འགྲུས་གོ་བགོས་ན། །ལུང་རྟོགས་ཡོན་ཏན་ཡར་ངོའི་ཟླ་བཞིར་



ཙ བློ་མང་དོན་གྲུབ།
འཕེལ”ཞེས་བརྩོན་འགྲུས་ཅན་གྱིས་རི་བོར་མྱིག་ཀ་འབིགས་པའི་ལམ་དེར་ངེས་པ་
དོན་གྱིས་ཞུགས་འདུག །
དགོང་མོ་དེར། བདག་གི་བྲང་ཁུག་ཏུ་སྒོར་མོ་ཅུང་ཙམ་ཡོད་པས། ངས་ཁོ་
གཉིས་ཁྲིད་ནས་སློབ་གྲྭའི་སྒོ་ཆེན་གྱི་གཡས་ཕྱོགས་སུ་ལུག་ཤ་བསྲེག་ས་ཞིག་ཡོད་
པ་དེར་ནུབ་འཚལ་འཐུང་དུ་སོང་། ཤ་དང་ཐུག་པ་འགྲང་ཚོད་ཅིག་ཟོས་ཤིང་
འཐུངས་པ་ན། ཤཱཀྱ་ཚེ་རིང་གི་ཤག་མཐུན་དགེ་གྲོགས་དེར་ངར་ལངས་ནས“དེ་
རིང་གཟའ་སྤེན་པ་ཡིན་པས། འུ་ཅག་གིས་ཀྱང་ངལ་ལེགས་པོ་ཞིག་གསོ། མཁར་
དཀྱིལ་སྲང་ལམ་གྱི་ལྷོ་ཕྱོགས་སུ་ཇ་ཁང་གསར་པ་ཞིག་ཡོད་པས། འུ་གསུམ་པོ་དེ་
གར་ཇ་འཐུང་དུ་སོང་ན་ཅི་འདྲ་རེད། ངས་མགྲོན་བྱེད”ཅེས་སྡོད་མི་ཚུགས་པའི་
ཚུལ་དུ་ཡར་ལངས་ནས་བཤད་བྱུང་། །
ངས“ཕྱིར་ཉལ་ཁང་དུ་སོང་ནས་ཇ་འཐུང་བཞིན་ངལ་གསོ་བྱས་ན་མི་ལེགས་
སམ”ཞེས་སྨྲས་པ་ལ། ཤཱཀྱ་ཚེ་རིང་གིས“ངའི་དགེ་གྲོགས་ལ་དེ་འདྲའི་བསམ་ཚུལ་
ཡོད་ཚེ་སོང་ཆོག ཇ་ཁང་ཟེར་བ་གོ་བ་ལས་མིག་གིས་མཐོང་མ་མྱོང་བས་ལན་
གཅིག་ཉམས་སུ་མྱངས་ཀྱང་འགལ་བ་ཅི་ཡོད”ཟེར་བཞིན་ལམ་ལ་ཆས་རྩིས་བྱས་
བྱུང་བས། ངས་ཀྱང་ཁོ་གཉིས་ཀྱི་ཁམས་དང་བསྟུན་ནས་སྒོར་བུད། །
དེའི་དུས་མུན་ཡོངས་སུ་རུབ་འདུག་ལ། སློབ་གྲྭའི་སྒོ་ཆེན་ཁར་ཕར་འགྲོ་ཚུར་
འོང་བྱེད་མཁན་གྱི་མི་ཅུང་མང་བས་འདུ་འཛིས་ཁེངས་པའི་ཁྲོམ་ར་ཆུང་ཆུང་ཞིག་
དང་དབྱེར་མ་མཆིས། ལམ་འགྲམ་གྱི་གསོམ་སྡོང་དག་གི་བར་བར་ན་བསླངས་
འདུག་པའི་གློག་སྡོང་དག་ལས་འཕྲོས་པའི་འོད་ནི་ཧ་ཅང་གསལ་བས། ཆ་ཤས་
118



གྲོང་ཁྱེར་གྱི་འཚོ་བ། རྩེ་
ཡོངས་སུ་རྫོགས་པའི་ཟླ་བ་ཞིག་ཤར་རིའི་ཕྲག་ནས་མངོན་པར་འཕགས་པའང་
མོག་མོག་ཅིག་ཏུ་སྣང་བའི་ཚོར་བ་སྟེར། ངེད་གསུམ་པོ་གླ་འཁོར་ཞིག་ལ་བསྡད་དེ་
ཐད་ཀར་མཁར་དཀྱིལ་སྲང་ལམ་ལ་དམིགས་ཏེ་སོང༌། །
ཇ་ཁང་དེ་ཉིས་ཐོག་ཅིག་ཏུ་ཡོད་ལ། སྒོ་ཆེན་གྱི་ཁ་ནི་དཀར་སྔོ་དམར་སེར་
གྱི་གློག་སྣ་ཚོགས་ཀྱིས་བརྒྱན་འདུག་པས། མི་སེམས་འགུགས་བྱེད་ཀྱི་ལྕགས་ཀྱུ་ཡ་
མེད་ཅིག་གི་ནུས་པ་ཐོན་འདུག སྒོ་འབྱེད་སྟོན་མོ་བྱས་ནས་དུས་ཡུན་རིང་པོ་མ་
འགོར་པའམ། ཡང་ན་གྲོང་ཁྱེར་འདིའི་མི་དག་ད་དུང་ཇ་འཐུང་རྒྱུར་དེ་འདྲ་ལོབས་
མེད་པས་ཡིན་ནམ། གང་ལྟར་དགོང་མོ་དེར་ཇ་འབྱོང་ལ་དགའ་བའི་མགྲོན་པོ་
ཅུང་ཉུང་བས་ཁོར་ཡུག་ཧྲིལ་པོ་ཁུ་སིམ་མེར་མཆིས། ང་ཚོ་ལ་མཁོ་བ་ནི་ཏག་ཏག་
དེ་འདྲའི་བསྟི་གནས་དམ་པ་ཞིག་ཡིན་པས། དྲ་མ་ཡོད་པའི་ཁང་མིག་ཆུང་ཆུང་
ཞིག་བདམས་ནས་བསྡད་པ་ཡིན། ཞབས་ཞུ་མས་ཇ་ག་འདྲ་ཞིག་བཏུང་རྒྱུ་ཡིན་
ཚུལ་དྲིས་རྗེས་མྱུར་དུ་སྒོར་སོང་ལ། ཅང་མ་འགོར་པར་སྤུས་ཧ་ཅང་ལེགས་པའི་ཇ་
འཐུང་ཆས་ཁ་ཚང་ཞིག་ལས་གཞན་ཤེལ་ཕོར་དམའ་མོ་དཀྱིལ་དུ་མདོག་དམར་
ཞིང་སྦོམ་ལ་རིང་ཐུང་ཚུན་གཅིག་ལྷག་ཡོད་པའི་པྲ་ཚིལ་མེར་བསྒོས་མ་ཐག་པ་
ཞིག་བཟུང་ནས་བསླེབས་བྱུང་། མོས་ཤེལ་ཕོར་དམའ་མོ་དེ་མདུན་ཅོག་གི་དཀྱིལ་
དུ་བཞག་རྗེས་ཁང་པའི་ནང་གི་གློག་ཡོད་ཚད་གཟིམས་སོང་ལ། དེར་མཐུད་ནས་
མི་རེའི་མདུན་དུ་ཇ་ཕོར་ཆུང་ངུ་རེ་བཞག་ཅིང་ནང་ལ་ཇ་སྐྱེད་མཐོ་རེ་བླུགས་རྗེས་
ཇ་དེའི་“ལོ་རྒྱུས”ཞིབ་ཕྲ་ཆུ་བཞུར་བཞུར་བྱས་ནས་མཚམས་སྦྱོར་བྱས་སོང་། ཞབས་
ཞུ་མས་ངོ་སྤྲོད་བྱས་པ་བཟང་བའམ་ཡང་ན་ཁོར་ཡུག་གི་བཀོད་པ་ཕུན་སུམ་
119



བློ་མང་དོན་གྲུབ།
ཚོགས་པས་ཡིན་པ་མི་ཤེས་ཏེ། གང་ལྟར་ང་དེའི་བྲོ་བ་ནི་སྨྲ་བསམ་བརྗོད་ཀྱིས་
མི་ལང་བ་ཞིག་འདུག་པས། དུས་ཀྱི་སྐར་ཆ་རེ་རེ་ནི་ཇི་ལྟར་འདས་པའང་ཚོར་མ་
བྱུང་། ཆུ་ཚོད་གཅིག་ལྷག་གི་མཚམས་སུ་སུས་ཐོག་མར་བཏོན་པ་མཉམ་མ་བཞག་
ཀྱང་། ང་ཚོའི་གླེང་གཞི་རིམ་གྱིས་དབྱིན་ཡིག་གི་སྟེང་ལ་འཁོར་སོང་། ཤཱཀྱ་ཚེ་རིང་
གིས་ཁོའི་དགེ་གྲོགས་དེར་ངས་ཀྱང་དབྱིན་ཡིག་ཤེས་ཚུལ་བརྗོད་པ་ལ། དེ་ནི་རྨ་
བྱས་འབྲུག་སྒྲ་ཐོས་པ་ལྟར་དགའ་བར་གྱུར་ཅིང་ངག་ནས“ཁྱོད་ཚོ་བོད་པ་རྣམས་
དངོས་གནས་ངར་བ་རེད། རྒྱ་བོད་ཡིག་རིགས་གཉིས་ཀར་བྱང་བར་མ་ཟད་།
དབྱིན་ཡིག་ཀྱང་ཤེས་པ་མཚར་པོ་འདུག”ཅེས་སྨྲས་རྗེས། སླར་ཡང་ཡི་གེ་གང་ཞིག་
སྦྱོང་བར་ཁ་སྐད་སྔོན་དུ་འགྲོ་དགོས་ལ། ཁ་སྐད་སྦྱོང་བར་ཡང་ཁོར་ཡུག་ངེས་ཅན་
ཞིག་དགོས་པ་རེད། དོ་དགོང་འུ་ཅག་ལ་མཚོན་ན་ཁོར་ཡུག་ཧ་ཅང་བཟང་བས།
དབྱིན་སྐད་ཁོ་ནས་ཁ་བརྡ་བྱས་ན་ཅི་འདྲ་འདུག”ཟེར། དེ་ནི་སློབ་སྦྱོང་བྱེད་སྟབས་
ཤིག་ཡིན་པ་འདྲ་ལ། གཞན་ཡང་དབྱིན་ཡིག་གི་གཞི་རྐང་དེ་འདྲ་མི་བཟང་བའི་
བདག་རྒྱུ་མར་འཇལ་བཞིན་པ་དང་ཡང་མཚུངས། གང་ལྟར་ད་ནི་ཕྱི་བཤོལ་བྱེད་
ས་ཡེ་མེད་པའི་གནས་སུ་དེད་འདུག་པས། ཡིད་ལ་ཤཱཀྱ་ཚེ་རིང་གིས་ཤེས་པ་འདྲ་
བ་ཞིག་རང་གིས་ཀྱང་ལོས་ཤེས་སྙམ་ནས་ཆོག་པའི་བརྡ་ལ་མགོ་བོ་གུག་གུག་ཙམ་
བྱས་པར་བརྟེན། ངེད་གསུམ་པོའི་བར་གྱི་དབྱིན་ཡིག་གི“ལེ་ཚན”དེ་གཞི་ནས་མགོ་
བརྩམས། །
དང་ཐོག་རྒྱུན་སྤྱོད་ཀྱི་ཁ་བརྡ་དག་བྱེད་པ་ལ། ང་ཡང་ཁོ་གཉིས་ཀྱི་བཤད་
གྲོགས་ལ་ཉན་པས། རང་གི་ཞན་ཆ་གསབ་སླད་གང་ནུས་ཀྱིས་ཁ་བརྡ་རང་ལ་ཆ་



གྲོང་ཁྱེར་གྱི་འཚོ་བ། །
རྒྱུས་ཡོད་པའི་ཕྱོགས་སུ་འདྲེན་ཅི་ཐུབ་བྱས། ཡིན་ནའང་དུས་ཀྱི་འགྲོས་དང་བསྟུན་
ནས་རང་གི་ཀླད་པའི་ནང་གསོག་ཉར་བྱས་ཡོད་པའི་མིང་ཚིག་དག་ཇེ་ཉུང་ནས་
ཇེ་ཉུང་དུ་འགྲོ་བཞིན་པའི་ཚོར་སྣང་བྱུང་བར་མ་ཟད། ཚིག་སྔ་མ་བཤད་ན་ཕྱི་
མའི་རྒྱུན་སྐྱོང་བར་དཀའ་ཁག་མངོན་གསལ་འབྱུང་བས། ཁོ་གཉིས་ལ་ཚོར་དུ་མ་
བཅུག་པར་འཆད་པ་ལས་ཉན་པའི་དུས་ཡུན་ཇེ་རིང་ལ་མི་གཏོང་ཀ་མེད་བྱུང༌། ཤཱཀྱ་
ཚེ་རིང་ནི་ཁོའི་དགེ་གྲོགས་དང་འདྲ་བར་དབྱིན་སྐད་ལ་ཐོགས་རྡུགས་མེད་པ་
ཞིག་མིན་ནའང་། ལྷན་སྐྱེས་ཀྱི་ཁ་ལྕེ་དང་སྤོབས་པ་ཡིས་ཕ་རོལ་པོའི་ཡོན་ཚད་
ངེས་ཅན་ཞིག་ཇེ་དམན་དུ་བཏང་འདྲའི་ཚོར་སྣང་སྟེར་བས། ལོ་རེ་གཉིས་ཀྱི་ནང་
དུ་ཁོས་དབྱིན་ཡིག་སྦྱངས་པའི་ཐད་དཀའ་ལས་ག་འདྲ་ཞིག་མྱངས་ཡོད་པ་ནི་
ཞར་ལ་རྟོགས་འོངས། ཁོ་གཉིས་ཀྱི་ཁ་བརྡར་ཉན་གྱིན་ཉན་གྱིན་ང་ལ་དབང་མེད་
དུ་རྔུལ་ཆུ་འཛུམ་བྱུང་བས་རེབ་འགར་སྒོར་བུད་དེ་ཁ་ལག་བཀྲུས་པ་ཡིན། ལྷག་
དོན་དགོང་མོ་དེའི“ལྷན་འཛོམས་”ཡོངས་སུ་གྲོལ་པ་ནི་ང་ལ་མཚོན་ན་གཟེབ་ཆུད་
འདབ་ཆགས་དེ་ལས་ཐར་འདྲའི་བདེ་སྣང་བྱུང་ལ། དུས་མཚུངས་སུ་གང་ནས་འདི་
ནས་ཡོང་བ་བཤད་མི་ཤེས་ཀྱང་། ཁོག་དཔུང་མེ་ལྕེ་འབར་བ་འདྲ་ཞིག་ལངས་པས།
ཡིད་ལ་རང་ཉིད་ཀྱང་སྐྱེས་ཕོ་རབ་ཅིག་ཡིན་པས་ན། སྟག་ཤར་གཞན་གྱི་སྡུན་ནས་
གཉའ་ཞུམ་ཞུམ་བྱས་ནས་སྡོད་དགོས་དོན་ཅི་ལ་ཡོད། ནངས་ཀ་ནས་བཟུང་རང་
གིས་ཀྱང་ཤཱཀྱ་ཚེ་རིང་མིག་དཔེར་བཟུང་ནས་དབྱིན་ཡིག་སྦྱང་དགོས་ལ། སྦྱངས་
འབྲས་ཕུལ་དུ་བྱུང་བ་ཞིག་བླངས་ཏེ་ཕྱི་རྒྱལ་ལ་སློབ་སྦྱོང་དུ་འགྲོ་ཐུབ་པ་ཞིག་བྱ་
དགོས་ཞེས་རང་སེགས་ལ་དམ་བཅའ་རི་རབ་འདྲ་བ་ཞིག་འཇོག་དགོས་བྱུང་སོང་།
121
12



བློ་མང་དོན་གྲུབ།
ཡིན་ནའང༌དམ་བཅའ་ཐམས་ཅད་འདུས་བྱས་ཡིན་པས་འཇིག་འགྲོ”ཟེར་
བའི་དཔེ་བཞིན། ངའི་སེམས་ཁོང་གི་དམ་བཅའ་རི་རབ་འདྲ་བ་དེ་ཡང་ཉིན་བཅུ་
ཕྲག་ལྷག་ལས་མ་འགོར་པར་རྨང་ནས་ཉིལ་མགོ་བརྩམས། དམ་བཅའ་དེ་རྨང་ནས་
གཏོར་བྱེད་ཀྱི་འགད་རྫས་ནི་ཆང་དང་མཱ་ཅང་གཉིས་རེད། “སྤྲོ་སྐྱིད་རིང་ལུགས་ཀྱི་
ལྟ་བ་འཛིན་མཁན་ལས་གྲོགས་དག་གིས་ངའི་ཁོར་ཡུག་ཏུ་ཆང་རག་བཏུངས་ཙམ་
གྱིས་ང་ལ་མཆིལ་མ་མིད་རྒྱུ་འོང་ལ། མཱ་ཅང་རྩེ་བའི་སྒྲ་ཐོས་པ་ཙམ་གྱིས་ངའི་ལག་
པར་ཟ་འཕྲུག་ལང་བར་འགྱུར། ཁ་ལྕེ་ལན་འགར་བངས་པ་དང་ཟ་འཕྲུག་རེབ་
གཉིས་ལ་བསལ་པ་ཙམ་གྱིས། ང་ནི་དེ་སྔོན་དང་འདྲ་བར་ཁོག་དཔུང་མེད་པའི་
མི་ཞིག་ཏུ་གྱུར་པར་མ་ཟད། དམ་བཅའ་ཡང་སྟོང་བའི་སྟག་ཤར་དཀྱུས་མ་ཞིག་
ཏུ་གྱུར་འགྲོ་བས། ཤཱཀྱ་ཚེ་རིང་སོགས་དང“ལྷན་འཛོམས”བྱུང་དུས་ཉོས་པའི་ངོ་ཚ་
ཡང་འཇའ་ཚོན་གྱི་རི་མོ་ཇི་བཞིན་གར་སོང་ཆ་མེད་དུ་ཡལ། །
སློབ་གྲྭར་དགུན་གནང་གཏོང་ལ་ཉེ་བའི་ཉིན་ཞིག་གི་ཕྱི་དྲོའི་ལས་མཚམས་
གྲོལ་མ་ཐག ཤཱཀྱ་ཚེ་རིང་གི་ཐད་གཏོགས་མགོ་ཁྲིད་དུ་རྩི་རུང་བའི་ངའི་ཨ་ཁུ་དེ་ང་
ཚོའི་ལས་ཁུངས་ཀྱི་ཉེ་འགྲམ་ན་ཡོད་པའི་དམག་གི་སྨན་ཁང་དུ་སློབ་གྲོགས་ནད་
པ་ཞིག་ལ་བལྟ་རུ་སོང་རྗེས་དྲང་མོར་ངེད་ཚང་ལ་བསླེབས་བྱུང་། ང་ཚོས་མཉམ་
དུ་ནུབ་འཚལ་འཐུང་བཞིན་པའི་སྒང་ལ། ཁོའི་ལག་འཁྱེར་ཁ་པར་གློ་བུར་གྲགས་
བྱུང༌། ཁ་པར་གཏོང་མཁན་དེ་སུ་ཞིག་ཡིན་པ་མི་ཤེས་ཀྱང་། ཤཱཀྱ་ཚེ་རིང་ལ་ཕྲག་
དོག་བྱེད་མཁན་གྲས་ཀྱི་གཅིག་ཡིན་པ་ཨ་ཁུའི་ངག་ཚིག་ལས་གོ་ཐུབ། ཁོས“ཤཱཀྱ་
ཚེ་རིང་ཕུལ་དུ་བྱུང་བའི་ན་གཞོན་དགེ་རྒན་ལ་བདམས་པ་དེ་དགེ་སློབ་ཀུན་ལ་



གྲོང་ཁྱེར་གྱི་འཚོ་བ།
འདེམ་ཤོག་འཕེན་དུ་བཅུག་ནས་བདམས་ཐོན་བྱུང་བ་ཡིན་པས་སུས་ཀྱང་སྒུལ་མི་
ཆོག གལ་སྲིད་ཁོ་ཚོ་ལ་བསམ་འཆར་ཡོད་ཚེ་ཡོན་ཀྲང་ལ་གཏུག་ཏུ་སོང་ཡང་ཆོག
ང་སྐྲག་དགོས་དོན་ཅི་ཡང་མེད། ངས་བལྟས་ན་ཁོ་ཚོའི་བསམ་སྦྱོར་དེ་ནི་ཐང་གི་
རྡོ་བླངས་ནས་རུམ་གྱི་བྲོ་ལྷུང་ཟེར་བའི་ཟླ་ལ་འགྱུར་ངེས་ཡིན་པ་འདྲ་བས། བསམ་
བློ་ཞིབ་མོ་བཏང་ན་བཟང་། ད་དེ་ལྟར་བྱོས”ཟེར་བཞིན་ཁ་བརྡའི་མཚམས་བཞག་
སོང་། ངས་ཁ་པར་ཚུར་གཏོང་མཁན་གྱི་མི་དེ་སུ་ཡིན་པ་འདྲི་རྩིས་ཀྱི་སྐད་ཆ་མིད་
པའི་ནང་དུ་ཡོང་ནའང་། ཨ་ཁུ་ནི་གང་ཞིག་གསང་བ་
དང་གང་ཞིག་སྒྲོག་པའི་ཐད་རྩ་དོན་”རྒྱུན་འཁྱོངས་བྱས་པ་ཧ་ཅང་གཟུ་བའི་
མི་ཞིག་ཡིན་པ་དྲན་པས། ཡོད་ཚད་ཁོག་ཏུ་མིད་ཅིང་དོན་དེ་མ་གོ་ཁུལ་བྱས་ནས་
བསྡད་པ་ཡིན།།
ནུབ་འཚལ་འཐུངས་རྗེས། ཨ་ཁུས་རང་འགུལ་གྱིས་ང་ལ་ཤཱཀྱ་ཚེ་རིང་གི་སྐོར་
གླེངས་བྱུང་།
“དེང་སང་གསར་འགྱུར་ཁག་དང་ལས་ཁུངས་སོ་སོ་ན་ཤེས་ལྡན་མི་སྣའི་གལ་
ཆེན་རང་བཞིན་སྐོར་གླེང་ཞིང་སྒྲོག་པ་དེ་ནི་དངོས་གནས་སྣང་ཆུང་བྱེད་མི་རུང་
བ་ཞིག་རེད། ཤཱཀྱ་ཚེ་རིང་ང་ཚོས་བླངས་ཟིན་པས་ཁྱོད་ཚོ་ལས་ཁུངས་ལ་མཚོན་ན་
གྱོང་རག་ཡོད་པ་ཁོ་ཐག་ཡིན་ངེས།
ད་སྔོན་ཏག་ཏག་ལ་ཁ་པར་ཉན་དུས་ཁོང་ཁྲོ་མ་ནོན་པར་ཡོད་པའི་ཨ་ཁུའི་
གདོང་ལ་ད་ནི་འཛུམ་ཞིག་ལངས་ཤིང་། རྐང་པ་གཅིག་ཐོག་གཅིག་ལ་བཞག་ཅིང་
བློ་བདེ་བག་ཕེབས་ངང་འབོལ་ཁྲི་ལ་བསྙེས་ཏེ་དུ་བ་རྐང་ཞིག་ལ་མེ་བསྒྲོན་རྗེས་དེ་
123



བློ་མང་དོན་གྲུབ།
ལྟར་བཤད་བྱུང༌།
ངས“གྱོང་གུད་ལོས་ཡོད། ངེད་རྩོམ་སྒྲིག་ཁང་གི་གཙོ་བདག་བཟི་ཐེངས་རེར་
ཤཱཀྱ་ཚེ་རིང་ཁོས་ལས་ཁུངས་གཞན་དུ་བཏང་བའི་ཆ་ལ་འགྱོད་ཚིག་རྒྱུན་མི་འཆད་
པར་མ་ཟད། ཚོགས་འདུ་ཆེ་ཆུང་གང་གི་ཐོག་ནས་ཀྱང་ཤཱཀྱ་ཚེ་རིང་གི་མིང་ནས་
བཟུང་སྟེ་ང་ཚོ་ལ་སློབ་གསོ་གཏོང་སྤྱད་བྱས་འདུག”ཅེས་བཤད་པ་དང་འབྲེལ།
ཡང་གོམ་གང་མདུན་སྤོས་ཀྱི་ཚུལ་དུ“ཤཱཀྱ་ཚེ་རིང་གིས་ད་ལྟའང་ད་དུང་དབྱིན་
ཡིག་སྦྱོང་བཞིན་ཡོད་དམ”ཞེས་དྲིས་པ་ཡིན། །
ཨ་ཁུས“ལོས་ཡོད། ལོས་ཡོད། ཁོའི་སྦྱོང་ཚད་དེ་ནི་སློབ་མ་དག་ལས་ཀྱང་
བརྒལ་འདུག་པས། རྒྱ་ཡིག་དགེ་རྒན་རྣམས་ཀྱིས་ཀྱང་དེ་ངོ་མཚར་དུ་འཛིན་བཞིན་
ཡོད”ཅེས་སྨྲས་རྗེས། དུ་བ་ཁམ་གང་བརྔུབས་ཏེ་མུ་མཐུད་དུ་
“དེར་མ་ཟད་ཁོས་
སློབ་ཁྲིད་བྱས་པ་ཡང་ཧ་ཅང་བཟང་བར་བརྟེན། འཛིན་གྲྭ་དག་ན་ཁོ་དགེ་རྒན་
དུ་ཨེ་འཐོབ་ལ་འཕྲོག་རྩོད་རྒྱག་བཞིན་འདུག དེ་བས…"ཞེས་ཁ་ལྕེ་བསྲད་ཐག་
ཆོད་ནས་ངག་ཁེགས་པ་ལྟར་གློ་བུར་སྨྲ་མཚམས་བཞག་སྟེ་ཇ་ལ་ཧུབ་གང་བྱས་
སོང་།
“གོ་ཐོས་ལྟར་ན་ཁོས་ཟླ་སྔོན་མའི་ནང་སློབ་གྲྭ་རུ་ཆེད་དོན་འཆད་ཁྲིད་ལན་
ཞིག་བྱས་སོང་ཟེར་བ་བདེན་པ་ཡིན་ནམ།”
“བདེན་པ་ཡིན། དེ་ནི་ངས་རྩ་འཛུགས་བྱས་པ་ཡིན་ལ། ཆེད་དུ་རང་ཉིད་
གནམ་ས་བར་སྣང་གང་དུ་ཡོད་པ་མི་ཤེས་པའི་དགེ་རྒན་འགའ་རེར་དམིགས་
ནས་བསྒྲུབས་པ་ཡིན། ཆེད་དོན་འཆད་ཁྲིད་དེ་ལེགས་འགྲུབ་ཆེན་པོ་བྱུང་སོང་བས།



གྲོང་ཁྱེར་གྱི་འཚོ་བ། -
སྤྱིར་ཡིན་ན་ཁོ་ཚོས་ཁས་ལེན་བྱས་ཆོག་མོད། བོད་མིའི་ཕྲག་དོག་འདི་གནམ་འོག་
གི་མི་རིགས་གཞན་གང་ལས་ཀྱང་ཐུ་བས་བཟློག་ཐབས་ཤིག་མི་འདུག་”
“དེ་བཟློག་ག་ལ་ནུས། མ་ནུས་པའི་རྐྱེན་གྱིས་ད་གཟོད་མཁས་དབང་དགེ་
ཆོས་ཀྱིས་ཀྱང་ཕྲག་དོག་ཁྲག་གིས་མྱོས་པའི་ཨུ་ཚུགས་སྟག །འཇིགས་པའི་ང་རོ་
སྒྲོག་པའི་ཚང་ཚིང་ན། །གཅིག་པུར་ལུས་པའི་བདེན་པའི་བུ་ཆུང་ལ། །ཤེས་རབ་
ཅན་གྱིས་སྙིང་རྗེའི་ཡུལ་དུ་དགོངས”ཞེས་པའི་གདུང་དབྱངས་བསྒྲགས་པ་མ་ཡིན་
ནམ།”
“ད་ནི་དུས་རབས་མི་གཅིག་པས། སྤྱིར་ཡིན་ན་ལོ་རྒྱུས་ལ་སྤྱི་སྡོམ་བྱས་ཏེ་མ་
འོངས་པར་རྒྱང་ལྟ་བྱས་ན་འགྲིག་མོད། གྲོང་ཁྱེར་གྱི་ཡོན་ཏན་པ་དག་གི་ཕྲག་དོག་
ནི་རོང་འབྲོག་མང་ཚོགས་ལས་ཀྱང་སྡུག"
“གྲོང་ཁྱེར་གྱི་ཡོན་ཏན་པ་ཡོད་ཚད་ཤཱཀྱ་ཚེ་རིང་ཁྱོད་གཉིས་ལྟ་བུ་ཡིན་ཚེ།
ལས་ཁུངས་སོ་སོ་ཅང་མ་འགོར་པར་ཁ་ཡར་ལ་འགྲོ་ངེས་མོད…...”
“ཨེ། ང་ལྟ་བུ་ཞིག་ཁོའི་སྐེ་ཡར་སྦྱར་ག་ལ་རུང༌། ངེད་གཉིས་ཀྱི་བར་དུ་དོན་
ངོ་མར་ཐག་ཚད་བཅུ་དགུ་ཡོད་འདུག ལྷག་དོན་ཁོ་ནི་ལོ་ན་ཚོད་ཆུང་བས་ཕྱིས་
སུ་དངོས་གནས་བུ་རེ་བ་ཅན་ལ་རེ་བཞག གོས་རི་མོ་ཅན་ལ་རྒྱང་བལྟས་ཀྱི་ཟླ་རུ་
འགྱུར་ངེས་རེད།”ཨ་ཁུས་ངའི་ཚིག་མཚམས་བཅད་ནས་དེ་ལྟར་སྨྲས་རྗེས། ཡང“གོ་
ཐོས་ལྟར་ན། དེ་སྔོན་ཁྱོད་ཚོའི་རྩོམ་སྒྲིག་ཁང་ནང་དུ་ཡང་ཁོ་ལ་ཕྲག་དོག་བྱེད་
མཁན་བྱུང་ཟེར་བ་བདེན་པ་ཡིན་ནམ”ཞེས་དྲིས་བྱུང༌།
ངས་བདེན་པའི་བརྡ་ལ་མགོ་བོ་གུག་གུག་བྱས་རྗེས། ཤཱཀྱ་ཚེ་རིང་ངེད་གཉིས་
125



བློ་མང་དོན་གྲུབ།
མཉམ་སྡོད་བྱས་པའི་རིང་གི་གནས་ཚུལ་མ་ལུས་ཁོ་ལ་ཞིབ་རྒྱས་སུ་གླེངས་པ་ཡིན།
ཨ་ཁུ་རང་ཁྱིམ་དུ་ལོག་ཁར་ངའི་ཐལ་གོང་ལ་ལག་རྡེབ་བྱེད་བཞིན“ཁྱོད་ཀྱིས་
ང་ལ་ལག་རོགས་མི་འདྲ་བ་ཞིག་མཚམས་སྦྱོར་བྱས་པའི་དགེ་བ་དེ་ངའི་སེམས་
ཁོང་དུ་ནམ་ཡང་གསལ་ལེར་ཡོད། རེ་བ་ཞིག་ཡོད་པ་ནི་ཁྱོད་ཀྱིས་ཀྱང་ཤཱཀྱ་ཚེ་
རིང་ལྟ་བུ་མིག་དཔེར་བཟུང་སྟེ་སློབ་སྦྱོང་དང་བྱ་བའི་ཐད་ཧུར་བརྩོན་བྱེད་
དགོས”ཟེར།
སྐད་ཆ་དེ་གོ་བས་ང་ལ་དེ་སྔོན་གྱི་ཇ་ཁང་དུ་ཡོད་པ་ལྟར་རྡུལ་རླངས་ཐོལ་
ཐོལ་དུ་འཕྱུར་བྱུང་མོད། སྒོ་ཕྱེ་མ་ཐག་ཙག་བསེར་བུ་ནི་འཚང་ག་ཤིག་ཤིག་ཏུ་ནང་
ལ་འཛུལ་བྱུང་བས། ཕྱིར་འཛུམ་ལ་ཉེ་བའི་རྔུལ་ཆུ་དག་གཞི་ནས་རང་མལ་དུ་སིམ་
པ་དང་འབྲེལ། ངག་ནས“ཡ་ཡ”ཟེར་བཞིན་ཨ་ཁུ་ལས་ཁུངས་ཀྱི་སྒོ་ཁའི་བར་སྐྱེལ་
མ་བྱས།
བཞི་པ། །
ཕྱི་ལོའི“དྲུག་གཅིག”ནི་གཟའ་ཉི་མ་ཞིག་ལ་ཁེལ་འདུག་པས། བཟའ་ཟླ་མ་དང་
ངེད་གཉིས་ཀྱིས་བུ་ཆུང་ཁྲིད་དེ་བྱིས་པའི་སྤྱི་གླིང་དུ་སོང་བ་ལ། དེ་གའི་འཛིན་བྱང་
ཉོ་ས་རུ་ཏག་ཏག་གྲོགས་པོ་ཤཱཀྱ་ཚེ་རིང་ལ་ཕྲད་བྱུང་། སྐྲ་ལོ་ཇེ་ཐུང་དུ་སོང་ཡོད་
པ་མ་གཏོགས་ཡོད་ཚད་སྔོན་ཆད་དང་འདྲ་ལ། རོགས་སུ་ད་དུང་ན་ཚོད་ཕལ་ཆེར་
ཁོ་དང་མཉམ་པའི་གསར་བུ་ངོ་མདོག་དཀར་པོ་ཅན་ཞིག་དང་། དེའི་བུ་ལོས་ཡིན་



སྙམ་པའི་བྱིས་པ་ལོ་དྲུག་བདུན་ཅན་ཞིག་བཅས་འདུག ང་ཚོ་ངོས་འཕྲད་བྱུང་བའི་
དུས་ནི་སྔ་དྲོའི་དུས་ཚོད་བཅུ་པར་བསླེབ་ལ་ཉེ་བ་ཙམ་ཞིག་ཡིན་ནའང༌། གླིང་གའི་
ནང་གི་མི་ཚོགས་ཧ་ཅང་ཆེ་བས་ཟིང་ཆ་དོད་པོར་འདུག ང་ཚོར་འདུག་ས་བཟང་
པོ་ཞིག་འཐོབ་ཆེད་མ་བགྲོས་གཅིག་མཐུན་གྱིས་ཐད་ཀར་མཚོ་རྫིང་གི་ཉེ་འགྲམ་དུ་
ཁ་ཟས་བཟའ་ས་ཞིག་ཡོད་པར་བསྙེགས་ནས་སོང་། འགྲོ་ཞོར་དུ་ཤཱཀྱ་ཚེ་རིང་ལ་ཉེ་
སྔོན་གར་སོང་ཅི་བྱས་ཀྱི་གནས་ཚུལ་དྲིས་པ་ལ། ཁོའི་ངོ་ལ་འཛུམ་ཞིག་ལངས་ཤིང་
བྲང་ཁུག་ལ་རེག་ཙམ་བྱས་རྗེས“གཟའ་འཁོར་སྔོན་མའི་ནང་བདག་གིས་ལྗོངས་རྒྱུ་
བ་སྐོར་ཞིག་གི་ཡུལ་སྐོར་སྣེ་ཤན་བྱས་ཏེ་བྱང་གི་དགོན་ཆེན་བཞི་པོར་སོང་བས་
སྒོར་མོ་སྟོང་ལྷག་གི་ཡོང་སྒོ་འདུག་པར་བརྟེན། དེ་རིང་གི་སྦྱིན་བདག་ང་བྱེད”ཅེས་
སྨྲས་རྗེས། ཡང་ཁ་སྣོན་གྱི་ཚུལ་དུ“བྱིས་པ་གཉིས་ཀས་ཅི་ཞིག་རྩེ་འདོད་ན་དེ་རྩེ་རུ་
འཇུག་དགོས”ཟེར་བས། ང་ཚོས་ཀྱང་དེ་ལྟར་ཁས་ལེན་བྱས་པ་ཡིན།
ཉིན་དེར་ང་ཚོས་གཟས་ནས་མཚོ་རྫིང་འགྲམ་གྱི་སྡོད་གནས་ཤིག་བདམས་
ལ། དེ་རུ་མཁའ་ལ་སྙེག་པའི་སྡོང་རྒན་ཀ་བའི་སྦོམ་ཕྲ་ཅན་སྐོར་ཞིག་ཐར་ཐོར་དུ་
འདུག་པར་མ་ཟད། ཅོག་ཙེའི་མཐའ་འཁོར་དུ་རྩྭ་སྔོན་ཡང་ལྗང་ཏིག་གེར་སྐྱེས་
འདུག་པས། རང་བྱུང་སྐྱེས་དངོས་ཀྱི་དྲི་མ་སྟུག་པོ་ཞིག་སྣ་ལམ་ལ་བར་མེད་དུ་
ཐུལ་ནས་འོངས། ལྷག་དོན་དེ་རུ་མཚོ་རྫིང་གི་ངོས་སུ་རྒྱུ་བའི་གྲུ་ཆུང་མང་ཤོས་ཤིག་
མཐོང་ལམ་དུ་མངོན་པ་ལས་གཞན། སྐབས་དང་སྐབས་སུ་དལ་བུར་རྒྱུ་བའི་བསེར་
རླུང་ཡང་མོ་ལུས་ལ་རེག་ཚེ་སྔར་མེད་གྱི་བདེ་བ་ཞིག་མངོན་སུམ་དུ་སྐྱེད་པར་བྱེད།
ང་ཚོས་ཚོད་མ་སྣ་ཁ་བཅུ་ལྷག་ཅིག་བདམས་རྗེས་ཇ་འཐུངས་ཤིང་ཀུབ་ཀྱི་འབྲུ་གུ་



ཟ་བཞིན་བསྡད་པ་ལ། ཁོའི་གྲོགས་པོ་དེའི་བུ་ཆུང་གིས་སྤྱོད་ཁང་དུ་འགྲོ་དགོས་
ཟེར་བས། ཕ་བུ་གཉིས་ཀ་སྤྱོད་ཁང་འཚོལ་དུ་བུད་སོང་། ཁོ་གཉིས་སོང་ཤུལ་དུ་
ཤཱཀྱ་ཚེ་རིང་གིས་ང་ལ་མཚམས་སྦྱོར་གྱི་ཚུལ་དུ“གསར་བུ་འདི་ནི་ངའི་ཕ་ཡུལ་གྱི་
ཁྱིམ་མཚེས་ཚང་གི་ཡིན་ལ། ངའི་ཆུང་དུས་ཀྱི་རྩེ་རོགས་འདང་ཆེན་ཞིག་ཀྱང་ཡིན།
ཁོ་ཚང་ལ་མི་མང་བས་ངེད་ཚང་གི་སོན་ཕར་འདེབས་དང་སྟོན་ཚུར་སྡུད་ཀྱི་ལས་
ཀ་སྐོར་ཞིག་ཁོས་དང་ལ་བླངས་འདུག་པས། ད་ལྟའང་ད་དུང་ཁྱིམ་ཚང་གཅིག་
དང་འདྲ་བར་བྱས་ནས་བསྡད་ཡོད”ཅེས་བཤད་བྱུང༌། ཕྱིས་སུ་ང་ཚོས་ཕ་ཡུལ་གྱི་
གནས་བབ་ནས་རང་འཁྲིའི་ལས་ཀ ད་དུང་རྒྱལ་ཁབ་ཕྱི་ནང་གི་གནས་ཚུལ་སྣ་
ཚོགས་གླེང་བཞིན་དྲོས་ཇ་མགུ་གང་བ་ཞིག་འཐུངས་རྗེས། ཁོས་གཞི་ནས་བྲང་
ཁུག་ལས་སྒོར་ལྔ་བཅུ་ཅན་གཉིས་བླངས་ཏེ་ངའི་བཟའ་ཟླ་མ་དང་ཁོའི་གྲོགས་པོར་
གཏད་ནས“འདི་བྱིས་པ་གཉིས་ཀྱི་དེ་རིང་གི་རྩེད་རིན་ཡིན”ཟེར་ནས་བྱིན་སོང་
བས། ཁོ་གཉིས་ཀར་ཡང་འཚེར་སྣང་ཅི་ཡང་མེད་པར་བླངས་པར་མ་ཟད། བྱིས་པ་
གཉིས་ཀ་ཁྲིད་དེ་རྩེད་མོ་སྣ་ཚོགས་རྩེ་རུ་ཆས་སོང་། །
ཤཱཀྱ་ཚེ་རིང་ངེད་གཉིས་དེ་སྔོན་རྩོམ་སྒྲིག་ཁང་དུ་འདྲིས་ལོབས་སུ་སོང་
དྲགས་པས། གནས་གང་ཞིག་ཏུ་མཉམ་འཛོམས་བྱུང་སྟེ་ཁ་བརྡ་བྱེད་སྐབས་ཕན་
ཚུན་གྱི་གསང་བའི་སྐོར་ཡང་སྦ་གསང་མེད་པར་དྲིས་ཆོག ཉིན་དེར་ངས་ཡང་
བསྐྱར་ཁོ་དང་བདེ་ཆེན་གཡང་འཛོམས་གཉིས་ཀྱི་གསང་བའི་སྐོར་དེ་གླེངས་པ་ལ།
ཁོའི་ངོ་ལ་གཟབ་ནན་གྱི་ཉམས་ཤིག་ཤར་ཏེ“མོ་ད་ལྟ་རྔ་བ་ཁུལ་དུ་ལས་བགོ་བྱས་
འདུག་ལ། དགའ་རོགས་ཤིག་ཀྱང་བཙལ་ཡོད་ཟེར་བས། ངས་སེམས་ཁོང་ནས་མོ་



གྲོང་ཁྱེར་གྱི་འཚོ་བ། །
ལ་རྟེན་འབྲེལ་ཞུ་བཞིན་ཡོད”ཅེས་བཤད་རྗེས། ཡང་ཅི་ཞིག་བརྗེད་པ་ལྟར“མོས་ད་
དུང་བདག་གིས་ཁྱིམ་གཞི་བཅོས་ཡོད་མེད་དྲིས་འདུག་སྟེ། འདི་དག་ཚང་མ་མོས་
བསྐུར་པའི་འཕྲིན་ཡིག་ལས་ཤེས་པ་ཡིན”ཟེར། །
ངས“སྦྱང་བརྩོན་དང་རང་འཁྲིའི་ལས་ཀ་གཉིས་གཙོ་ལ། ཁྱིམ་གཞི་བཅའ་
བའི་ཐད་ལའང་སྣང་ཆུང་བྱེད་མི་རུང་བས། སྔ་མོ་ནས་གཉེན་དོན་གྱི་འཆར་གཞི་
ཞིག་ཡོད་ན་བཟང་”ཞེས་བཤད། །
ཁོས“བར་སྐབས་འདིར་ང་ནི་གཉེན་དོན་གྱིས་མགོ་ན་བར་བྱས་འདུག་པས།
སྦྱང་བརྩོན་གྱི་འབྲས་བུའང་སྔོན་ཆད་དང་འདྲ་བར་མངོན་གསལ་དོད་པོ་ཞིག་མི་
འདུག”ཅེས་སྨྲ་བཞིན་ཤུགས་རིང་ནར་ནར་བ་ཞིག་ཕྱུང་རྗེས། དལ་དལ་ལྷོད་ལྷོད་
ངང“དེ་སྔོན་ལོ་གསར་སྐབས་སུ། ཁྱིམ་མི་དག་གིས་ང་ལ་ཕ་ཡུལ་ནས་མནའ་མ་
ཞིག་ལེན་རྩིས་བྱས་བྱུང༌། ཁོ་ཚོས་བཤད་པ་ལྟར་ན་བུ་མོ་དེ་ལག་ལས་ཀ་དང་ཡག་
མོ་སྒོ་གང་ཐད་ནས་ལུང་ཁོག་དེར་མིང་ཡོད་པ་ཞིག་ཡིན་འདུག་ཀྱང༌། ངས་གཏན་
ནས་ཁས་མ་བླངས་པས་ཁོ་ཚོའང་འུ་ཐུག་སྟེ་ཅུང་གཞུག་ལ་བསྐྱུར་ཡོད། ད་རེབ་
ངའི་གྲོགས་པོ་ཡོང་ཁར་ཡང་ཨ་མས་མིག་ཆུ་འབོ་བཞིན་ལན་ཞིག་ཁྱེར་ཤོག་ཅེས་
སྐད་བཏང་འདུག་པས། ངས་ཇི་ལྟར་བྱས་ན་བཟང་ངམ”ཞེས་གཟབ་ནན་གྱི་སྒོ་
ནས་ང་ལ་བློ་འདྲི་བྱས་བྱུང་། །
ངས“དེ་ནི་ཞིང་པ་དག་གི་འདང་རྒྱག་ཕྱོགས་ཡིན་པས་གཏན་ནས་ཁས་ལེན་
མི་རུང་། ཁྱོད་ལ་མཚོན་ན་གནས་སྐབས་ཙམ་གྱི་དཀའ་ཁག་ཡིན་པས་ཕར་འདེད་
ཐབས་བྱེད་དགོས། ངའི་བསམ་འཆར་ཡིན་ན་ཕ་ཡུལ་གཅིག་པའི་ལས་བྱེད་མོ་ཞིག་
129



བློ་མང་དོན་གྲུབ།
བཙལ་ན་བཟང”ཞེས་བཤད་པ་ལ། ཁོས་མགོ་བོ་ནང་ལ་ལྡེམ་ཙམ་བྱས་རྗེས“ངས་
ཀྱང་དེ་ལྟར་བྱེད་འདོད་ཡོད། ཡིན་ནའང་ཨ་མ་སོགས་མ་འཐད་ཚེ་ཇི་ལྟར་བྱེད་
དམ”ཟེར། །
“རང་གི་ལས་དབང་ནི་རང་ཉིད་ཀྱིས་ཁ་ལོ་བསྒྱུར་དགོས་པས། གནས་ལུགས་
ཞིབ་ཏུ་བཤད་ཚེ་ཨ་མའི་སེམས་སྙི་འགྲོ་བ་ཁོ་ཐག་ཡིན། འཇིག་རྟེན་གྱི་ཕ་མ་སུ་
ཡིན་རུང་བུ་ཕྲུག་གི་མདུན་ལམ་ལ་འདང་རྒྱག་ངེས།
“དེ་འདྲ་ཡིན་ཚེ་ཧ་ཅང་ལེགས་མོད། འཇིག་རྟེན་གྱི་བྱ་བ་ཡོད་ཚད་ནི་བསམ་
སར་མི་འགྲོ་གསེག་སར་འགྲོ་བས། ང་ལ་མཚོན་ན་ད་དུང་ཡིད་གདེང་ཞིག་མི་
འདུག་
“ཡིད་གདེང་ལོས་ཡོད། ཐོག་མར་ང་ཁྱོད་ལ་ཡིད་ཆེས་ཡོད། ཁྱོད་ནི་ང་
འགྲོགས་མྱོང་བའི་བོད་མི་དག་ལས་ཆེས་སྤོབས་པ་ཆེན་པོ་དང་ལྡན་ཞིང་ཡིད་
ཆེས་འགྱུར་བ་མེད་པའི་མི་གཅིག་པུ་ཡིན།”
ངས་དེ་ལྟར་ཁོ་ལ་སྙིང་ཕུར་བརྡབས་པ་ལ། ཁོས་དལ་བུར་ལག་པ་ཚུར་
བསྲིངས་ཏེ་ངའི་ལག་པར་དམ་པོར་བསྡམས་བྱུང་བས། དངོས་གནས་དུས་ཡུན་
རིང་པོ་མི་འགོར་བར་རང་ཉིད་ཀྱི་གཉེན་དོན་རང་གིས་ཁ་ལོ་བསྒྱུར་ངེས་པའི་
ཚོར་བ་ཟབ་མོ་ཞིག་སྦྱིན་འོངས། །
དེའི་རྗེས་སུ་ཤཱཀྱ་ཚེ་རིང་ལ་ཟླ་འགར་མ་ཐུག་པ་དང་། དེའི་རྗེས་ཤིག་ནས་
འཕྲད་ས་ནི་སྐུ་འབུམ་ལ་འགྲོ་སའི་རླངས་འཁོར་ས་ཚིགས་ཡིན།།
དེ་ནི་དགུ་པའི་ལྷ་མཇལ་གྱི་ཉིན་མོ་སྟེ། ཉིན་དེ་ནི་སྟོན་པ་ཐུགས་རྗེ་ཅན་
130



སྐབས་གསུམ་ལྷ་ལས་བབས་པའི་ཉིན་མོ་ཡིན་པར་བརྟེན། དགེ་ལྡན་བསྟན་པའི་
དགོན་ཆེན་དྲུག་གི་ནང་ཚན་དུ་གཏོགས་པའི་སྐུ་འབུམ་བྱམས་པ་གླིང་དུ་མཆོད་
མཇལ་གྱི་ཆོ་ག་རྒྱ་ཆེན་པོ་ཞིག་ལག་ལེན་བྱེད་བཞིན་ཡོད་པས། དུས་ཆད་བཏབ་
པ་ལྟར་ངེད་གཉིས་སྐུ་འབུམ་དུ་ཆས་པ་ཡིན། དེ་གར་མི་ཚོགས་ཤིན་ཏུ་མང་ལ།
མཆོད་མཇལ་དུ་ཡོང་མཁན་ཕལ་ཆེ་བ་རྒྱང་རིང་ནས་འོངས་པའི་བོད་དང་སོག་
པོ་ལས་གཞན། ཉེ་འཁོར་གྱི་ཚོ་བ་སོ་སོ་ནས་ཡོང་བའི་བོད་རྒྱ་ཧོར་གསུམ་གྱི་དད་
ལྡན་པ་དག་རེད། ངེད་གཉིས་ཀྱང་མཇལ་པ་དག་གི་གྲས་སུ་ཞུགས་ནས་ནང་རྟེན་
རེ་རེར་མཇལ་ནས་མཐར་བུད་པ་ན་ཕལ་ཆེར་དྲོས་ཇ་བཟུར་འདུག་པས། ཐད་
ཀར་ཟ་ཁང་ཞིག་ལ་སོང་སྟེ་ཟ་མ་ཟོས་རྗེས་དུས་ཚོད་གཅིག་ཙམ་ལ་ཇ་འཐུང་
བཞིན་ཁ་བརྡ་བྱས་ནས་བསྡད། །
སྐུ་འབུམ་ནས་ཕྱིར་ཡོང་བའི་རླངས་འཁོར་ལ་བསྡད་དུས་ཕྱི་དྲོའི་དུས་ཚོད་
གསུམ་པ་ཡོལ་འདུག་ལ། རླངས་འཁོར་དུ་ཁ་མལ་བླངས་ཟིན་པའི་འདུག་སྟེགས་
ཤིན་ཏུ་ཉུང་བས། སྡུན་གྱི་འདུག་སྟེགས་གཉིས་བསལ་ནས་བསྡད་པ་ཡིན། ལམ་
བར་དུ་ཐོག་མར་ཞིང་གྲོང་གི་ལོས་ཡིན་སྙམ་པའི་གསར་བུ་ཉམ་ངན་ཞིག་རླངས་
འཁོར་དུ་བུད་བྱུང་ལ། དེ་ནས་སྤྱི་ལེ་གསུམ་ཙམ་ལ་སོང་འཕྲལ་ལྭ་བ་གྲ་དག་གྱོན་
པའི་གསར་བུ་གཉིས་བུད་བྱུང་། རླངས་འཁོར་གྱིས་ནག་དྲང་ངེར་རྒྱང་རིང་དུ་
འཐེན་པའི་སྣུམ་སྙིགས་བཏང་བའི་གཞུང་ལམ་དེད་ནས་བྱ་འཕུར་བ་ལྟར་མདུན་
ནས་མདུན་དུ་སྐྱོད་བཞིན་པའི་སྒང་ལ། ཕལ་ཆེར་བོའུ་སྐད་དང་མཉམ་པའི་སྒྲ་
ཞིག་གིས་དེར་ཡོད་ཀྱི་མི་རྣམས་ཡེ་རེར་བཏང་སོང་། ང་ཚོ་ཕྱིར་འཁོར་པའི་སྐད་
131



ཅིག་མ་དེར་ལྦུ་བ་དཀར་པོ་ཞིག་གྱེན་ལ་འཕྱུར་ཏེ་གསར་བུ་གྲ་དག་དེ་གཉིས་ཀྱི་
གཅིག་གི་སྟེང་དུ་ཕོ་སོང་ལ། འབོ་མཁན་ནི་གོང་ནས་རླངས་འཁོར་དུ་བུད་པའི་
གསར་བུ་ཉམ་ཐག་དེ་རེད། གསར་བུ་སྔོན་མ་དེ་མདུང་ངེར་མྱུར་དུ་ཡར་ལངས་
ནས་གཞུག་གི་ལྦུ་བ་འབོ་མཁན་དེར་འགྲམ་ལྕག་ཚ་ཐག་ཆོད་པ་ཞིག་གཞུས་རྗེས་
ཚིག་གང་བཙོག་མང་པོ་བཀོལ་ནས་སྡིགས་མོ་བྱས་བྱུང་། བར་དེར་གསར་བུ་གྲ་
དག་གཞན་པ་དེས་བར་འགོག་ཁུལ་གྱི་ཚིག་འགའ་བཤད་འཕྲལ། ཧ་ཅང་ཡ་མཚན་
པའི་ཉམས་ཤིག་ཐོན་ཅིང་ཁ་ནས“ཨ་ཙི། འདི་ལ་དགའ་རྟགས་ཐོབ་འདུག སྒོར་ཁྲི་
གཅིག་གི་དགའ་རྟགས་ཐོབ་འདུག”ཅེས་གསང་མཐོར་བསྒྲགས་པས། རླངས་འཁོར་
ནང་གི་མི་སྐོར་ཞིག་དེ་ལ་ཡ་མཚན་སྐྱེས་ཏེ་མིག་རིག་རིག་གིས་ཁོ་ཚོར་བལྟས་
བྱུང༌། བར་དེར་ད་ཅིའི་འགྲམ་ལྕག་གཞུ་མཁན་དེ་ཡང་ཇེ་གཉོམ་ལ་སོང་སྟེ་ཞུ་བ་
བྱེད་པའི་ཚུལ་གྱིས“ཁྱོད་ཀྱིས་འདི་བཙོང་རྒྱུ་ཨེ་ཡིན། ཡིན་ན་ངས་སྒོར་སྟོང་ལྔ་སྟེར་
ཐུབ”ཅེས་བཤད་པ་ན། གསར་བུ་ཉམ་ངན་པོ་དེས་ཅི་ཡིན་འདི་ཡིན་མི་ཤེས་པའི་
ཉམས་ཤིག་བཏོད་དེ“བཙོང་རྒྱུ་མིན། འདི་གང་ནས་ལེན་དགོས་པ་རེད”ཅེས་དྲིས་
བྱུང་བ་ལ། གསར་བུ་གྲ་དག་གཞན་པ་དེས“དེ་ཟི་ལིང་གི་དངུལ་ཁང་གང་རུང་
ནས་བླངས་ཆོག ཁྱོད་སྐྲག་ཚེ་ངའི་གྲོགས་པོ་འདིར་བཙོངས་ན་མི་ཆོག་གམ”ཟེར།
དེས“ཁོས་ང་ལ་འགྲམ་ལྕག་གཞུས་པ་མིན་ནམ། ངས་ཁོ་ལ་བཙོང་དགོས་སམ། གང་
ན་དེ་འདྲའི་སྐྱིད་པོ་ཞིག་ཡོད། ཉོ་མཁན་གཞན་པ་ཡིན་ན་གོང་དམའ་མོ་བྱས་ནས་
བཙོངས་ཆོག”ཅེས་བཤད་བྱུང་། ཉེ་འགྲམ་དུ་འབྲོག་པ་གསར་བུ་ཞིག་ཡོད་པ་ཚུལ་
དེར་ཧེབ་ལངས་ཏེ་གསར་བུ་ཉམ་ངན་པོ་དེ་ལ“སྒོར་སྟོང་གཉིས་བྱིན་ཚེ་བཙོང་རྒྱུ་
132



གྲོང་ཁྱེར་གྱི་འཚོ་བ།
ཨེ་ཡིན”ཅེས་དྲིས་བྱུང་བར། དེས“གཉིས་ཡིན་ན་མི་བཙོང་། གསུམ་སྟེར་ན་བཙོང་
ངེས”ཞེས་ཚོང་གཏམ་བྱུང་བས། འབྲོག་པ་གསར་བུ་དེས“ཆོག་གི་
”ཞེས་སྨྲས་མ་ཐག
ཤཱཀྱ་ཚེ་རིང་ནི་རྒྱ་སྟག་ངར་མ་བཞིན་དུ་ཡར་ལངས་ཏེ“ཨ་འབྲོག་ཕྲུག་གླེན་རྒན།
འདི་དག་གིས་ཁྱོད་ཀྱི་མགོ་གཡོག་གི་ཡོད་པ་རེད། ཁོ་ཚོ་སྐོར་གཅིག་རེད་ཅེས་
སྨྲས་མ་ཐག གསར་བུ་འགྲམ་ལྕག་གཞུ་མཁན་དེས་ཤཱཀྱ་ཚེ་རིང་གི་སྟེང་དུ་ཁྱི་ངན་
གྱིས་མཆེ་གཙིགས་སྡེར་འབྲད་བྱེད་པ་བཞིན་ངར་ངར་རྫིག་རྫིག་བྱས་བྱུང་བས།
ཁོ་གཉིས་ཀྱིས་རླངས་འཁོར་གྱི་བར་གསེང་དོག་པོ་དེ་རུ་རྒྱག་རེས་བྱས་བྱུང་། དེ་
འཕྲལ་རླངས་འཁོར་ཡང་དལ་བུར་བསྡད་བྱུང་ལ། རླངས་འཁོར་ནང་གི་མི་རྣམས་
ཀྱིས་འུར་སྣ་ཚོགས་རྒྱག་གིན་འདུག ཁ་ལོ་པས“ཁྱོད་ཚོས་རྡུང་རེས་རྒྱག་འདོད་ཚེ་
ཐང་དུ་བོབས་ལ་རྒྱོབ་ཅིག ངའི་རླངས་འཁོར་འདི་འཁོན་འཛིང་རྡུང་རེས་བྱེད་ས་
མ་རེད”ཅེས་སྡིགས་མོ་བྱེད་བཞིན་འཁོར་སྒོ་ཕྱེ་བར་བརྟེན། ང་ཚོ་ལྔ་པོ་ཐང་ལ་
བབས་ཏེ་མུ་མཐུད་དུ་རྒྱག་རེས་བྱས། ཤཱཀྱ་ཚེ་རིང་ནི་ང་དང་བསྡུར་ཚེ་ལག་མྱུར་
ཞིང་ཤེད་ཤུགས་ལྡན་པས། འཐབ་ཡ་དེར་ཁ་ཁྲག་སྣ་ཁྲག་དམར་ཤ་ལེར་བཏང་སྟེ་
ཁྱི་རྐུན་བཞིན་དུ་འབྲོ་རུ་བཅུག་སོང་ལ། ངའི་འཐབ་ཡ་དེ་ཅུང་བཙན་པས་མི་ཐུབ་
ལ་ཁད་བྱེད་སྐབས། ཤཱཀྱ་ཚེ་རིང་ཡོང་སྟེ་སྤྱང་ཀིའི་ཁ་ལ་ལུ་གུ་ཤོར་པ་ལྟར་རྩེད་
ཆས་ལྟ་བུ་ཞིག་བྱེད་ཐུབ་པར་གྱུར། དེའི་དུས་གསར་བུ་ཉམ་ངན་པོ་དེས་ཁྱི་ངན་
གྱིས་གཞའ་རྒྱུག་བྱེད་པ་བཞིན་བར་འགོག་ཁུལ་གྱིས་ཤཱཀྱ་ཚེ་རིང་གི་འཕོངས་སུ་གྲི་
གཙགས་ཤིག་བྱས་བྱུང་། དེ་འཕྲལ་ང་ཚོ་རང་རང་སར་ཐོར་པར་གྱུར་ཅིང་། ཁྲམ་
པ་དེ་དག་ཀྱང་ཝ་རྔ་མ་ཤ་ལེར་སྣང་མ་བརྒྱུད་ནས་ཤར་ཕྱོགས་སུ་བྲོས་སོང་། ངས་
1:33



བློ་མང་དོན་གྲུབ།
ཤཱཀྱ་ཚེ་རིང་སྐྱོར་བཞིན་ལམ་འགྲམ་དུ་ཡོང་དུས། ང་ཚོའི་རླངས་འཁོར་དེ་སྔ་མོ་
ནས་གར་སོང་ཆ་མེད་དུ་གྱུར་འདུག་ལ། ངེད་གཉིས་ཀྱིས་གྱོང་རག་ཏུ་མ་བཅུག་
པའི་འབྲོག་པ་གསར་བུ་དེའང་དཔུང་རོགས་སུ་ཡོང་མེད་པ་ཚོར། དེ་བས་ངས་
རླངས་འཁོར་ཞིག་བཀག་སྟེ་ཤཱཀྱ་ཚེ་རིང་བསྐྱལ་ནས་སྨན་ཁང་དུ་ཕྱིན་།
རེབ་དེ་ནི་ལས་ཀ་སོགས་རྐྱེན་གཞན་དབང་དུ་སོང་ནས་རྨས་སྐྱོན་ཕོག་པ་མ་
ཡིན་པར། རྡུང་རེས་བརྒྱབ་ནས་སྨན་ཁང་དུ་སོང་བས་ན། སྨན་པ་དག་གིས་རྡུང་
རེས་རྒྱག་རྒྱུར་དགའ་བ་ཞིག་ལ་བཟི་སྨན་རྒྱག་དགོས་དོན་མི་འདུག་ཟེར་བཞིན་
རྨ་བཅོས་བྱས་པར་མ་ཟད། ཁྱོན་བསྡོམས་ཁབ་སྐུད་དྲུག་བདུན་ལྷག་བཙེམས་སོང་
བས། ཤཱཀྱ་ཚེ་རིང་གི་ངག་ལས་འཁུན་སྒྲ་སྤུ་ཙམ་ཡང་འཆོར་དུ་མ་བཅུག་པར་མ་
མཆུར་སོ་བཏབ་ནས་བསྡད་པས། ཕྱི་ཉིན་སྔ་མོ་ད་དུང་མ་མཆུར་སོ་ཤུལ་བབས་
འདུག་ཟེར།
ཁོས་རྡུང་རེས་བརྒྱབ་པའི་གནས་ཚུལ་དེ་ཅང་མ་འགོར་པར་སློབ་གྲྭའི་ནང་
ཁྱབ་པས། སློབ་མ་ཁ་བདེ་སུ་ཞིག་གིས་བཏགས་པ་རྩད་གཅོད་བྱེད་དཀའ་ཡང་། ཁོ་
ལ“དགེ་རྒན་འཕོངས་རུལ”ཞེས་པའི་མཚང་མིང་ཞིག་བཏགས་འདུག མཚང་མིང་
དེ་སློབ་མ་དག་གི་གྲས་ལས་རིམ་བཞིན་དགེ་རྒན་ཚོའི་ནང་དུ་ཁྱབ་སྟེ། དགེ་གྲོགས་
ཚོས་ཀུ་རེའི་ཚུལ་དུ་ཁོ་ལ་དེ་ལྟར་འབོད་པ་ལས་གཞན། སྤྱི་ཚོགས་སྟེང་གི་བཟང་
ས་དག་གིས་ཀྱང་ཁོ་ལ་སྟབས་བདེའི་ཚུལ་དུ་དེ་ལྟར་འབོད་བཞིན་ཡོད་ལ། ཁོས་
ཀྱང་སྣང་བརྟག་ཅི་ཡང་མེད་པའི་སྒོ་ནས་ཁོ་ཚོར་ཨ་ལན་སྟེར་བར་མ་ཟད། དེ་
དག་ལ་མཚང་མིང་འདོགས་ཅི་ཐུབ་དང་ཀུ་རེ་རྩེ་ཅི་ཐུབ་བྱེད། སློབ་སྦྱོང་ཕྱོགས་



ནས་ད་དུང་སྔར་བཞིན་དབྱིན་ཡིག་གཙོར་བཞག་གི་བསླབ་པའི་གཞི་སྣ་ཚོགས་ལ་
སྦྱང་བརྩོན་ཐང་ལྷོད་མེད་པར་བྱེད་བཞིན་འདུག
ཕྱི་ལོའི་དབྱར་ཁར། ཤཱཀྱ་ཚེ་རིང་གིས་ཞིབ་འཇུག་སློབ་མར་རྒྱུགས་འཕྲོད་
འདུག་ཅེས་པའི་སྐད་ཆ་ལྡོམ་པོ་ཞིག་རྣ་ལམ་དུ་འབྱོར་པས། ངས་མྱུར་དུ་ཁོ་ལ་རྟེན་
འབྲེལ་གྱི་ཁ་པར་ཞིག་བཏང་བ་ཡིན། རྒྱུས་ལོན་བྱུང་བ་ལྟར་ན། ཁོས་རྒྱུགས་འཕྲོད་
སའི་སློབ་གྲྭ་ནི་ནུབ་བྱང་མི་རིགས་སློབ་གླིང་སྟེ། ལོ་དེར་སློབ་མ་གསུམ་ལས་སྡུད་
ལེན་བྱེད་ཀྱིན་མེད་ལ། ཁོ་ནི་སྤྱིའི་སྐར་གྲངས་དང་ཆེད་ལས་ཀྱི་སྐར་གྲངས་ཉིས་
ཆ་ནས་ཨང་དང་པོ་ཡིན་འདུག་པས། རང་གི་བློས་ཐུབ་ཀྱི་གྲོགས་པོའི་གྲས་སུ་འདི་
འདྲའི་གསར་བུ་རེ་བཞག་ཅན་ཞིག་ཡོད་པའི་ཆ་ལ་སེམས་ཁོང་རུས་པའི་གཏིང་
ནས་ཡིད་སྨོན་ཤོར་སོང་།
ཁོ་སློབ་གྲྭར་འགྲོ་བའི་སྔ་ཉིན་གྱི་དགོང་མོར། ངས་སྒོར་བརྒྱ་ཕྲག་གཉིས་
བཟུང་སྟེ་བསམ་བཞིན་ཁོ་ལམ་འཇུག་བྱེད་དུ་སོང་། དེའི་ཚེ་ཁོ་ནི་སྔོན་ཆད་ཀྱི་
ཁང་ལེབ་དེ་རུ་བསྡད་མེད་པར་ཐོག་ཁང་རྙིང་པ་ཞིག་ལ་སྤར་འདུག རྩེག་རིམ་
གཉིས་པ་ཡིན་པས་ཡར་འགྲོ་མར་འབབ་བྱེད་རྒྱུ་ཧ་ཅང་སྟབས་བདེ་ཞིང་། ལྷག་
དོན་དེ་ནི་ལོ་རབས་བདུན་ཅུ་པའི་མཇུག་ནས་ལོ་རབས་བརྒྱད་ཅུ་པའི་ནང་བཟོ་
སྐྲུན་བྱས་པའི་ཁང་པ་ཡིན་པས་ན། ཁང་རྩེག་ཁག་གཅིག་གི་ཐོག་སོ་རེའི་སྟེང་ཁྱིམ་
ཚང་གསུམ་རེ་བསྡད་ཡོད་ལ། ཤཱཀྱ་ཚེ་རིང་གི་ཁང་པ་ནི་དཀྱིལ་གྱི་སྒོ་དེ་རེད། ངས་
སྒོ་བརྡུངས་པ་ན་སྔགས་པ་རྒད་པོ་ཞིག་གིས་སྒོ་ཕྱེ་བས་ཐད་ཀར་ཁྱིམ་དུ་སོང་བ་
ཡིན། རྒྱུ་མཚན་ཞིབ་ཏུ་དྲིས་པར། སྔགས་པ་དེ་ནི་ཤཱཀྱ་ཚེ་རིང་གི་ཨ་ཞང་ཞིག་སྟེ།
135



བློ་མང་དོན་གྲུབ།
ཁོའི་ཚ་བོ་ནི་མི་ཞིག་འབོད་དུ་ཡོང་སྟེ་སྒོར་བུད་སོང་ལ། ང་ཡོང་ཚེ་ཡུད་ཙམ་སྒུག་
རོགས་ཞེས་སྐད་བཞག་འདུག སྔགས་པས་ང་ལ་ཇ་ལྡུག་བཞིན་པའི་བར་དེར། ང་
ཡར་ལངས་ཏེ་ཤཱཀྱ་ཚེ་རིང་གི་ཁང་པའི་ནང་ཧྲིལ་པོར་སྔོན་ཆད་དང་འདྲ་བར་
ཞིབ་ལྟ་ལན་ཞིག་བྱས། འདི་ནི་ཉལ་ཁང་དང་ཚོམས་ཁང་གྱན་རེ་ལས་གཞན། སྤྱོད་
ཁང་དང་གཡོས་ཁང་ཡང་ཡོད་པའི་ཁང་པ་ཞིག་སྟེ། ཅུང་རྙིང་པར་གྱུར་ཡོད་པ་
མ་གཏོགས་མི་རྐྱང་ཞིག་ལ་མཚོན་ན་ཁང་པ་ཆེ་གྲས་སུ་བཞག་ཆོག ཉལ་ཁང་དུ་
མི་གཉིས་ཅན་གྱི་ཉལ་ཁྲི་གཅིག་ལས་གཞན། ཅོག་ཙེ་གཅིག་དང་དཔེ་སྒྲོམ་གཉིས་
བཤིབས་ནས་བཞག་འདུག་པས་ཧ་ཅང་གུ་དོག་པའི་སྣང་བ་སྟེར། དེ་དང་བསྡུར་
ཚེ་ཚོམས་ཁང་ཅུང་ཆེ་ལ། གོང་དུ་མི་གཅིག་ཤོང་བའི་ཉལ་ཁྲི་གཅིག་དང་བརྙན་
འཕྲིན་འཕྲུལ་ཆས་གཅིག་བཞག་པའི་ཞོལ་ནི་འབོལ་ཁྲི་དང་མདུན་ཅོག་སྟེ། དེའི་
ཞོལ་ན་གོས་འཁྲུད་འཕྲུལ་ཆས་གཅིག་མ་གཏོགས་བཞག་མེད་པས་འཁོབས་ཅུང་
ཡངས་པའི་སྣང་བ་བྱིན་འོངས། ཇ་འཐུང་ཞོར་དུ་ཤཱཀྱ་ཚེ་རིང་གི་ཨ་ཞང་ངེད་
གཉིས་ཀྱིས་ཕྱོགས་ཡར་མར་གྱི་ཁ་བརྡ་བྱས་པ་ཡིན། དེ་ནི་སྐུ་ཤ་རྒྱགས་པའི་ཁར་
སྐད་ངག་ཧ་ཅང་སྦོམ་ལ་སྔགས་རལ་ཡང་ཆེན་པོ་ཞིག་བཞག་ཡོད་པས་སྔགས་
པ་བརྗིད་པོ་ཞིག་འདུག་ཅེས་བཤད་ཆོག དེར་མ་ཟད་ཁ་བརྡ་བྱས་ཚེ་གོ་རིམ་ལྡན་
ཞིང་མཚར་གཏམ་སྨྲ་བར་མཁས་པས། ངེད་གཉིས་ཅང་མ་འགོར་བར་འདྲིས་
ལོབས་སུ་གྱུར་སོང་།
ཤཱཀྱ་ཚེ་རིང་གི་ཆུང་དུས་ཀྱི་འཚོ་བར་རྒྱུས་ལོན་བྱ་ཆེད། ངས་གཟས་ནས་ཁ་
བརྡ་དེའི་ཕྱོགས་སུ་སྐོར་ཅི་ཐུབ་བྱས་པ་ལ། ཁོས་ཀྱང་ངའི་སེམས་དོན་རྟོགས་ཏེ་བ་
136



གྲོང་ཁྱེར་གྱི་འཚོ་བ། ་
སོའི་ཕྲེང་བ་དེ་མཁྲིག་མར་དཀྲིས་རྗེས“ངའི་ཚ་བོ་འདི་ཆུང་དུས་ནས་ངས་མིག་
གིས་བལྟས་བལྟས་ལ་ལག་ཆགས་པ་ཡིན་པས། ཁོའི་ཆུང་དུས་ཀྱི་འཚོ་བ་དེ་ཁོའི་ཕ་
མ་གཉིས་དང་ཨ་ཅེ་དག་ཕུད་ན་ང་ལ་ཆ་རྒྱུས་ཡོད”ཟེར་བཞིན་ཕྱིར་དྲན་གྱི་ཚུལ་
དུ་གྲོགས་པོ་ཤཱཀྱ་ཚེ་རིང་གི་བྱིས་པའི་དུས་ཀྱི་གནས་ཚུལ་སྐོར་ཞིག་ཞིབ་ཏུ་བཤད་
མགོ་བརྩམས།
མ་གཞིར་ཤཱཀྱ་ཚེ་རིང་གི་ཨ་མ་ནི་སྔགས་པ་རྒད་པོ་འདིའི་སྲིང་རྒན་མ་སྟེ།
གཞིས་ཁྱིམ་དེ་ནས་ཡར་གནས་ལ་སོང་བ་ཞིག་ཡིན་པ་རེད། ཕྱིས་སུ་བུ་མོ་གཉིས་
དང་བུ་གཅིག་སྐྱེས་མོད། ཡིད་ཕངས་པའི་གནས་ཚུལ་གཉིས་བྱུང་བ་ནི་བུ་མོ་ཆུང་
བ་ནད་པ་ཡིན་པ་དང་། ཤཱཀྱ་ཚེ་རིང་ལོ་དྲུག་ལ་བུད་པའི་ལོ་དེར་ཕ་མ་གཉིས་ཀ་
བཟའ་ཐོར་བྱུང་། བཟའ་ཐོར་འབྱུང་དོན་གཙོ་བོ་ནི་ཁོའི་ཨ་ཕ་སྡེ་བའི་བུད་མེད་
གཞན་ཞིག་ལ་ཁ་ཐུག་པ་དང་། རང་གི་བཟའ་ཟླ་མར་བདག་མ་བྱས་པའི་རྐྱེན་གྱིས་
རེད། དེ་བས་ཁོའི་ཨ་མ་ཡང་ཁྱིམ་དེ་ནས་འབུད་འདོད་མ་བྱུང་བས་གཞིས་ཀ་དེ་
ཕྱོགས་གཉིས་སུ་བགོས་ནས་བསྡད་པར་མངོན། བུ་མོ་ཆེ་བ་གནས་ལ་སོང་རྗེས་སུ།
ཁྱིམ་གྱི་ལས་ཀ་ཡོད་ཚད་ཨ་མ་དང་ཁོ་གཉིས་ཀྱི་སྟེང་དུ་ལྷུང་བས། ཆུང་དུས་ནས་
བཟུང་སྡུག་ལས་ཁོ་ནའི་ཁྲོད་དུ་ནར་སོན། ཡིན་ནའང་ཁོ་ནི་བརྩོན་སེམས་ཆེ་བར་
མ་ཟད་སྡུག་མྱོང་ཐུབ་མཁན་ཞིག་ཀྱང་ཡིན་པས། ཨ་མས་ཀྱང་སྡེ་བའི་ནང་གི་ཕ་མ་
གཞན་དག་དང་འདྲ་བར་ཁོ་རང་སློབ་གྲྭར་བསྐྱལ་པ་རེད། སློབ་གྲྭར་འགྲོ་བཞིན་
པའི་སྒང་དུ། སྔགས་པ་ཁོའི་སེམས་སུ་ཤཱཀྱ་ཚེ་རིང་གིས་ཀ་ངོ་ཡིག་ངོ་རེ་ཆོད་རྗེས་
རང་གི་རྒྱུད་འཛིན་པར་སྐྱེད་སྲིང་བྱ་དགོས་སྙམ་སྟེ་ནངས་དགོང་ལ་ཟུར་ཁྲིད་སྣ་
137



བློ་མང་དོན་གྲུབ།
ཚོགས་བྱས་པའི་མཚུངས་སུ། སློབ་དཔོན་པདྨས་མཛད་པའི《བཀའ་བསྡུས》དང་
མཁས་གྲུབ་རཱ་ག་ཨ་སྲས་ཀྱིས་མཛད་པའི《བདེ་སྨོན》སོགས་བློར་འཛིན་དུ་བཅུག་
པ་ལ། ཁོས་དེ་དག་ཀྱང་རང་གི་བསླབ་བྱ་སྣ་གཅིག་ཏུ་བརྩིས་ནས་བློར་འཛིན་མགོ་
བརྩམས། ཁོས་བློར་མི་ཡོང་བའི་ཚིག་དག་ཡང་དང་བསྐྱར་དུ་བཤར་པར་མ་ཟད།
ལན་རེར་བརྗེད་ཚེ་ཆོས་དཔེ་ངོས་ཀྱི་ཚིག་དེ་དག་བཙལ་ནས་ཡི་གེ་དེར་སེན་
འཐོག་ཀྱང་བྱེད་པས། རང་གི་རྒྱུན་འཛིན་པ་དཔེ་མེད་ཅིག་ཏུ་འགྱུར་ཁོ་ཐག་རེད་
སྙམ་ནས་སེམས་བདེ་ལ་བབས། ཕྱིས་སུ་སློབ་ཆུང་མཐར་ཕྱིན་ལ་ཉེ་སྐབས་དེར། ཁོ་
ལ་སྔགས་ཁང་གི་རྒན་པ་བབས་ཏེ་ཕྱོགས་ཡར་མར་དུ་འབུལ་སྡུད་ལ་ཆས་ཤུལ་
ནས། ཤཱཀྱ་ཚེ་རིང་མ་བུ་གཉིས་ཀྱིས་གྲོས་བྱས་ཏེ་དགེ་ཐོན་སློབ་གྲྭར་རྒྱུགས་སྤྲད་
པས་བདེ་ལེགས་ངང་འཕྲོད་སོང་ལ། དེའི་རྗེས་སུ་སློབ་གྲྭ་ཆེན་མོར་ཡང་རྒྱུགས་
འཕྲོད་པས། ཁོའི་རང་གི་རྒྱུན་འཛིན་པ་བྱེད་དུ་གཞུག་རྒྱུའི་འཆར་གཞི་དེ་ཡང་རྨང་
ནས་ཞིག་པར་མངོན། །
ངས“ཤཱཀྱ་ཚེ་རིང་གིས་ད་རེབ་ཞིབ་འཇུག་སློབ་མར་རྒྱུགས་འཕྲོད་ཟིན་པས།
ཞིབ་འཇུག་སློབ་མ་བྱས་ན་བཟང་ངམ། ཁྱེད་ཀྱི་རྒྱུན་འཛིན་པ་བྱས་ན་བཟང་”ཞེས་
དྲིས་པ་ལ། །
ཁོས་མྱུར་དུ“དེ་ཞིབ་འཇུག་སློབ་མ་བྱས་ན་མི་བཟང་ངམ། ཁོ་ལ་མཚོན་ན་
ངའི་རྒྱུན་འཛིན་པ་བྱེད་པའི་ཡོན་ཚད་ལས་སྔ་མོ་ནས་བརྒལ་འདུག་སྟེ། དེའི་དུས་
ནས་ང་ཁོའི་དགེ་རྒན་བྱེད་པ་ལས། ཁོ་ངའི་དགེ་རྒན་ལ་བསྟེན་ཆོག་ཆོག་རེད”ཅེས་
བཤད་ཅིང་། བསམས་ནས་ཡུད་ཙམ་ལ་བསྡད་རྗེས“ད་རེབ་ཁོ་སློབ་གྲྭར་འགྲོ་



གྲོང་ཁྱེར་གྱི་འཚོ་བ། ་
བཞིན་འདུག་ཟེར་བ་གོ་འཕྲལ། ང་གཟས་ནས་ཁྱོད་དང་འདྲ་བར་ཁོ་ལ་སྐྱེལ་མ་
བྱེད་དུ་ཡོང་བ་ཡིན། དེའི་དུས་སློབ་གྲྭ་ཆེན་མོར་རྒྱུགས་འཕྲོད་དུས་ཀྱང་ངས་པེ་
ཅིན་བར་སྐྱེལ་མ་བྱས་མྱོང་”ཞེས་སྨྲས་འཕྲལ་ངས་ཅི་བཤད་ལ་སྒུག་པ་ལྟར་གདོང་
ལ་ཅེར་ནས་བསྡད་བྱུང་།
བར་དེར་ཤཱཀྱ་ཚེ་རིང་གིས་ཝུ་ཆང་ཤོག་སྒམ་གང་པང་ནས་ནང་དུ་བསླེབས་
བྱུང་བས། སྔགས་རྒན་ངེད་གཉིས་ཀྱི་ཁ་བརྡ་རེ་ཞིག་མཚམས་ཆད། ཁོས་ཨ་ཞང་ལ་
ནས་ཆང་དཀར་ཡོལ་གང་བླུགས་པ་དང་ངེད་གཉིས་ལ་ལྷུ་ཆང་ཤེལ་ཕོར་གང་རེ་
བླུགས་རྗེས་ཕོར་བ་ཡར་བཀྱགས་ནས“ཁྱེད་གཉིས་ང་ལ་སྐྱེལ་མ་བྱེད་དུ་ཡོང་བར་
བཀའ་དྲིན་ཞུ”ཟེར་བཞིན་བསྟུད་མར་ཆང་ཕོར་འགའ་དྲངས་པར་བརྟེད། ང་ཚོའི་
ཁ་བརྡ་ནི་དེ་སྔོན་ལས་ཀྱང་ཇེ་མང་དུ་སོང་། ཨ་ཙི། དེ་ལ་ང་ཚོ་ཞེ་ན་མི་འཚམ་པར་
སྔགས་པའི་ཁ་བརྡ་ཇེ་མང་དུ་སོང་ཞེས་བཤད་ན་འགྲིག ཡིན་ནའང་ཕྱིས་ཀྱི་ཁ་
བརྡ་ནི་ཤཱཀྱ་ཚེ་རིང་གི་ཆུང་དུས་ཀྱི་གནས་ཚུལ་མ་ཡིན་པར། སྔགས་པ་ཁོང་ཉིད་
སྤྱི་ཚོགས་གསར་རྙིང་གཉིས་ཀ་བརྒྱུད་པའི་བརྒྱུད་རིམ་ཡིན་པས། ངེད་གཉིས་ཀྱིས་
མགོ་བོ་ནང་དུ་ལྡེམ་བཞིན་ཁོའི་འཆད་པའི་སྒྱུ་རྩལ་དང་ལྦུ་ཆང་གི་བྲོ་བ་གཉིས་
ཀར་རོལ་མྱོང་བྱེད་བཞིན་ནམ་གསལ་སློང་བྱས།
ལྔ་པ།
ང་ཚོ་རྩོམ་སྒྲིག་ཁང་ལ་མཚོན་ན། ལས་ཀ་གཙོ་བོ་ནི་དུས་དེབ་པར་སྐྲུན་བྱེད་



བློ་མང་དོན་གྲུབ།
རྒྱུ་དེ་ཡིན་པས། རྩོམ་སྒྲིག་པ་དག་གི་ཆུ་ཚད་མཐོར་འདེགས་གཏོང་སླད། རྒྱ་ཡིག་
གི་དུས་དེབ་གྲགས་ཆེན་བཅུ་ཕྲག་ལྷག་མངག་ཉོ་བྱས་ཡོད་པར་མ་ཟད། བོད་ཡིག་
གི་དུས་དེབ་ཕལ་ཆེ་བ་ནི་ཕན་ཚུན་བརྗེ་རེས་བྱེད་བཞིན་འདུག་པས། དཔེ་ཆར་
ལྟ་ཀློག་བྱེད་རྒྱུར་དགའ་མཁན་ཞིག་ལ་མཚོན་ན་ཁོར་ཡུག་ཧ་ཅང་བཟང་ཞེས་
བཤད་ཆོག ཡིན་ནའང་ང་ནི་དཔེ་ཆ་བལྟ་རྒྱུར་དགའ་མཁན་གྱི་གྲས་མིན་པས་དེ་
དག་ཡོད་ཚད་ལ་ཞིབ་ལྟ་བྱས་མ་མྱོང་ནའང་། དེ་དག་གི་དཀར་ཆག་བཀླགས་ཏེ་
རྩོམ་པ་པོ་གྲགས་ཆེན་ཞིག་གི་རྩོམ་མམ། ཡང་ན་རང་གི་མོས་པ་དང་མཐུན་པའི་
རྩོམ་ཡིག་རེ་དང་ཕྲད་ཚེ་སེམས་ཞིབ་མོས་ལྟ་ཀློག་བྱས་པ་ཡིན། ཤཱཀྱ་ཚེ་རིང་ནི་
ངའི་སེམས་ཁོང་གི་མཁས་པ་ཆུང་ཆུང་སྟེ། ཁོའི་ལོ་རྒྱུས་དང་རྩོམ་རིག དམངས་
སྲོལ་ཕྱོགས་ཀྱི་དཔྱད་རྩོམ་གང་རུང་འབུད་ཐེངས་རེར། ང་ནི་ཁོའི་དཔྱད་རྩོམ་དེ་
དག་ལ་ཞིབ་འཇུག་བྱེད་མཁན་གྱི་ཆེད་ལས་པ་ཞིག་དང་འདྲ་བར་རེབ་ཐེངས་
འགའ་རེར་བལྟས་ཏེ་ཁོའི་ལྟ་བའི་མཐིལ་དག་རང་བློར་ངེས་ཅི་ཐུབ་བྱས་པ་ཡིན།
དེ་ལྟར་མ་བྱས་ཚེ་དབྱར་དགུན་གནང་གི་སྐབས་སུ་ཁོ་དང་ཕྲད་ཀྱང་ཕྱོགས་ཡར་
མར་གྱི་ཁ་བརྡ་ལས་རིག་གཞུང་ཐད་ཀྱི་ཁ་བརྡ་བྱེད་རྒྱུ་མེད་པར་འགྱུར་འགྲོ་བས་
རེད། ལྷག་དོན་མཚར་སྣང་སྐྱེས་པ་ཞིག་ལ་ལོ་རེ་གཉིས་ཀྱི་རྗེས་སུ། ངས་རྒྱ་ཡིག་གི་
རིག་གཞུང་དུས་དེབ་འགའ་ལས་ཤཱཀྱ་ཚེ་རིང་གིས་བྲིས་པའི་དཔྱད་རྩོམ་རེ་གཉིས་
མཐོང་བྱུང་། དཔྱད་རྩོམ་དེ་དག་གི་བརྗོད་བྱ་ནི་བོད་ཡིག་གིས་བྲིས་པ་དང་འདྲ་
བར་ལོ་རྒྱུས་དང་རྩོམ་རིག དམངས་སྲོལ་བཅས་ཀྱི་ཁྱབ་ཁོངས་ལས་ཆེས་ཆེར་
བརྒལ་མི་འདུག་ནའང༌། ཚིག་གི་ཟོར་ཡང་ཞིང་བརྗོད་སྙིང་འབུར་དུ་ཐོན་ལ། རྒྱབ་



རྟེན་གྱི་ལུང་བཙན་པར་མ་ཟད། རང་ཉིད་ཀྱི་ཐུན་མོང་མ་ཡིན་པའི་ལྟ་བ་འདོན་
ཐུབ་པ་བཅས་ཀྱི་ཁྱད་ཆོས་འདུག་པས། མི་ལ་བློ་རིག་གསར་སྐྱེད་ཀྱི་ནུས་པ་མི་
དམན་པ་འདོན་པར་བྱེད་ངེས། །
དེ་ལྟར་བགྲང་བྱ་གཉིས་ཙམ་གྱི་དུས་ཡུན་ནི་ཆུ་རྒྱུན་བཞིན་སྡོད་པ་མེད་པར་
རྒྱང་རིང་དུ་ཡལ་ཟིན་པས། ཤཱཀྱ་ཚེ་རིང་སོགས་ལྷ་ལྡན་ལྗོངས་སུ་དངོས་སྦྱོང་ལ་
འགྲོ་བའི་དུས་ཀྱི་གོམ་པའང་ཇེ་ཉེ་ནས་ཇེ་ཉེར་བུད་སོང་།
དེ་ནི་ཆར་བ་ཤག་ཤག་འབབ་པའི་སྟོན་གཞུང་གི་ཉིན་ཞིག་སྟེ། ཉིན་དེའི་ཕྱི་
དྲོར་ཤཱཀྱ་ཚེ་རིང་གིས་ཁོ་ཚོ་ལྷ་སར་འགྲོ་བའི་རླངས་འཁོར་ནང་དུ་ཡོད་ཟེར་བའི་
ཁ་པར་ཞིག་འབྱོར་བྱུང་བས། ངས་མྱུར་དུ་བཟའ་བཅའི་རིགས་སྤོས་འགྱིག་ཁུག་མ་
གང་ཉོས་ཏེ་ཁོ་ཚོ་ལམ་འཇུག་བྱེད་དུ་ཕྱིན། ཆར་གདུགས་ཀྱི་འགེབ་སྲུང་འོག་ཏུ་ང་
ནི་ཆར་བས་རླན་གྱིས་མ་གོས་པར་ལྷ་སར་འགྲོ་བའི་རླངས་འཁོར་གྱི་གམ་དུ་སོང་
བ་ལ། ཁོ་ཚོའང་ཆར་བར་འཇིགས་པ་ལྟར་རླངས་འཁོར་ནང་དུ་འཛུལ་ནས་ཁ་
བརྡ་ཅི་ཞིག་ལ་གཡེངས་འདུག ཤཱཀྱ་ཚེ་རིང་གིས་ང་ཡོང་བ་མཐོང་འཕྲལ་རང་ཉིད་
དྲིན་གྱིས་བསྐྱངས་པའི་དགེ་རྒན་ཆེ་གེ་མོ་ཞིག་དང་ཞལ་མཇལ་བྱུང་བ་ལྟར་མྱུར་
དུ་ལངས་ཏེ་སྡོད་གནས་ཕུལ་རྗེས་ཁ་ནས་དབང་མེད་དུ“ཁྱོད་ལ་འོ་བརྒྱལ་བྱས་
སོང་། ཁྱོད་ལ་འོ་བརྒྱལ་བྱས་སོང”ཞེས་ལན་འགར་བཟླས་འཕྲལ། ང་ཁོའི་གྲོགས་པོ་
དག་ལ་མཚམས་སྦྱོར་བྱས་པའི་དུས་མཚུངས་སུ། ཁོ་ཚོའང་རེ་རེ་བཞིན་ང་ལ་ངོ་
སྤྲོད་བྱས་བྱུང་། དེ་ལས་རྒྱགས་རིད་ཀྱི་ཁྱད་པར་ཅུང་ཆེ་བ་ལས་གཟུགས་དང་ལོ་
ཚོད་ཕལ་ཆེར་མཉམ་པའི་གསར་བུ་དེ་གཉིས་ནི་ཤཱཀྱ་ཚེ་རིང་གི་སློབ་གྲོགས་སམ་
141



བློ་མང་དོན་གྲུབ།
དབུས་གྲོགས་ཡིན་པ་ཤེས་སླ་ཡང་། མིང་ལ་རིག་ལྡན་སྒྲོལ་མ་ཟེར་བའི་སྨན་ཤར་
ལྟ་ན་སྡུག་པ་ཞིག་ཡོད་པ་དེ་ཁོའི་དགའ་རོགས་མོ་ཡིན་ཟེར་བ་ནི་བདག་ལ་མཚོན་
ན་ཡུན་རིང་མ་ཐོས་པའི་འཕྲིན་གསར་སྙན་མོ་ཞིག་ཏུ་གྱུར། རྒྱུ་མཚན་བཤད་ན་
ཤཱཀྱ་ཚེ་རིང་ནི་ངའི་སེམས་ཁོང་ནས་རེ་བ་བཅངས་དང་འཆང་བཞིན་པའི་གསར་
སྐྱེས་ཤེས་ཡོན་ཅན་ཞིག་ཡིན་པས་ན། ཁོའི་ཚེ་གཅིག་གི་རྐྱ་ཡ་ཡང་ཁོ་དང་འདྲ་
བར་སྤོབས་པ་མཐོ་ཞིང་ཕུགས་བསམ་ལྡན་པ་ཞིག་ངེས་པར་ཡིན་འོས་ཞེས་རྒྱུན་དུ་
འདོད་མྱོང་བའི་རྐྱེན་གྱིས་རེད། ལྷག་དོན་མོ་ནི་སོ་མ་ཞིང་ཆེན་གསོ་རིག་སློབ་གླིང་
ནས་མཐར་ཕྱིན་ཏེ་བོད་སྨན་ཞིབ་འཇུག་ལྟེ་གནས་སུ་ལས་བགོ་བྱས་ཟིན་པ་ཞིག་
ཡིན་པར་མ་ཟད། ཤཱཀྱ་ཚེ་རིང་དང་ཕ་ཡུལ་གཅིག་གི་མི་ཡང་ཡིན་ཟེར་བས། ངས་
སེམས་བསམ་པའི་གཏིང་ནས་ཁོ་གཉིས་གཞིས་ཁྱིམ་གཅིག་ཏུ་ལྷན་འཛོམ་འབྱུང་
བར་རེ་སྨོན་བྱས་པ་ཡིན། ཉིན་དེའི་དགོང་མོར། ངས་སེམས་ཁོང་གི་དགའ་བ་
གནོན་མ་ཐུབ་པར་འཕྲིན་གསར་དེ་ཆུང་མའི་རྣ་ལམ་དུ་བསྐྱལ་པ་ལ། ཆུང་མའི་
ཁོག་ལ་གདོན་ཞུགས་པ་ལྟར“ཁ་ཡར་གྲགས་ལ་ཤཱཀྱ་ཚེ་རིང་། ཁ་མར་གྲགས་ལ་
ཤཱཀྱ་ཚེ་རིང༌། ཤཱཀྱ་ཚེ་རིང་གཉེན་སྒྲིག་བྱེད་མི་བྱེད་དེ་འུ་ཚང་ལ་འབྲེལ་བ་ཅི་ཞིག་
ཡོད་དམ། ཁྱོད་ཤཱཀྱ་ཚེ་རིང་ལ་དེ་འདྲ་ཞིག་དགའ་ཚེ་ཁོ་དང་མཉམ་དུ་ཚེ་གང་གི་
འཚོ་བ་རོལ་དུ་སོང་ཞིག”ཟེར།
ངའི་དེ་སྔོན་གྱི་དགའ་སྤྲོ་ཆེན་པོ་དེའི་ངོ་བོ་གློ་བུར་ཁོང་ཁྲོ་ཆེན་པོར་འཕོས་
ཏེ་ཁ་གཅིག་ཀྱང་མ་གྲགས་པར་མོར་འགྲམ་ལྕག་ཅིག་གཞུས་པ་ལ། མོའང་བག་
འཁུམས་ནས་ག་ལ་སྡོད་དེ། བྱིས་སྒྲུང་ནང་གི“ཨ་མ་དྲེད་མོང”ཇི་བཞིན་ང་ལ་



གྲོང་ཁྱེར་གྱི་འཚོ་བ།
འཐམས་བྱུང་བས། ངེད་ཚང་གི་རྒྱུན་ལྡན་དུ་སོང་བའི་བཟའ་འཁོན་དེ་རྒྱུ་རྐྱེན་ཅི་
ཡང་མེད་པར་དུ་བ་འཕྱུར་འཕྱུར་དང་མེ་ལྕེ་འབར་འབར་བྱས་བྱུང༌། ཡིན་ནའང་
སྙིང་པོ་ཅི་ཡང་མེད་པའི་འཁོན་འཛིང་དེའི་འབྲས་བུ་ནི་ནམ་རྒྱུན་གཞི་གཅིག་ལ་
འབབ་ངེས་ཏེ། མོས་བུ་ཆུང་ཁྲིད་དེ་ཕ་མའི་དྲུང་དུ་བྲོས་མོར་བུད་སོང་ལ། ང་ཉིན་
བཅུ་ཕྲག་ལྷག་ལ་མི་རྐྱང་དུ་སྡོད་དགོས་པ་དེ་རེད། དེ་བས། རེབ་དེའི་བཟའ་འཁོན་
གྱི་རྔ་མ་ཡང་སྔོན་ཆད་དང་གཅིག་པ་གཅིག་རྐྱང་ཡིན་ལ། ཅུང་མི་འདྲ་ས་ཞིག་
ཡོད་པ་ནི་སྒྱུག་པོས་ངེད་གཉིས་ལ་སློབ་གསོ་བཏང་བའི་དུས་ཡུན་དེ་སྔར་ལས་
ལྡབ་འགྱུར་གྱིས་ཇེ་རིང་ལ་སོང་ཡོད་པ་དེ་ཁོ་ནའོ།།
ཤཱཀྱ་ཚེ་རིང་སློབ་མཐར་ཕྱིན་ནས་ལས་ཁུངས་སུ་ཕྱིར་ལོག་དུས་ཁང་པའི་རྒྱན་
དུ་འཕྲུལ་ཆས་ཤིག་ཁྱེར་ཡོང་བ་ནི་རྩིས་འཁོར་ཡིན། དེའི་དུས་འདི་གའི་གྲོང་ཁྱེར་
དུ་ལས་ཁུངས་དག་ལ་དེ་འདྲའི་སྔོན་ཐོན་འཕྲུལ་ཆས་ཡོད་པ་ལས་ཁྱིམ་ཚང་ལ་
ཡོད་མཁན་ཧ་ཅང་ཉུང་། ལྷག་པར་བོད་ཁྱིམ་དག་ལ་མཚོན་ན་དེ་བཀོལ་སྤྱོད་བྱེད་
རྒྱུར་གོམས་མེད་པས། མི་རྐྱང་འདིས་འཁྱག་སྒམ་སོགས་ཁྱིམ་སྤྱོད་འཕྲུལ་ཆས་གང་
རུང་མི་ཉོ་བར། འཕྲུལ་ཆས་འདི་འདྲ་གོང་ཆེན་ཞིག་ཉོས་ནས་ཅི་བྱེད་དམ་སྙམ་པ་
བྱུང༌། ཡིན་ནའང་ཁོ་ལ་མཚོན་ན་རྩིས་འཁོར་ནི་ཆེས་སྔོན་ཐོན་གྱི་ཁྱིམ་སྤྱོད་འཕྲུལ་
ཆས་ཤིག་ཡིད་པར་སེམས་འདུག་ཅིང་Dosདང་Windows98ཀྱི་བཀོལ་སྤྱོད་མ་ལག་
ནས། Word2000དང་Intermetཡི་གཞི་རྩའི་ཤེས་བྱ་ཡོད་ཚད་སློབ་གྲྭ་ནས་བྱང་བར་
སྦྱངས་འདུག་ལ། ལྷག་པར་ཧྲན་ཏུང་ཧྭ་ཀོང་ལས་ཁུངས་ཀྱིས་འདི་གར་མངགས་
པའི་རུས་ཝང་ཅན་གྱི་ལག་རྩལ་པ་དེ་དང་ཁོ་གཉིས་ནི་ཁྱོད་ཀྱིས་མི་ཟ་ན་ངས་
143



བློ་མང་དོན་གྲུབ།
མི་འཐུང་བའི་གྲོགས་པོ་སྟེ། དེ་ཡིས་ཧྭ་ཀོང་བོད་ཡིག་གི་མ་ལག་ཉེར་འཇུག་བྱེད་
ཚུལ་སོགས་ཀྱང་ཁོ་ལ་དཔེ་མཁྱུད་མི་བྱེད་པར་བསླབས་པར་བརྟེན། ལག་རྩལ་
པ་དེ་གཞན་དབང་གིས་ཕ་ཡུལ་དུ་ལོག་ཚེ། འདི་གའི་གྲོང་ཁྱེར་གྱི་ཧྭ་ཀོང་བོད་
ཡིག་གི་མ་ལག་ཉེར་འཇུག་ཡོད་པའི་ལས་ཁུངས་དག་གི་རྩིས་འཁོར་ལ་སྐྱོན་ཆེ་
ཆུང་སྣ་ཚོགས་བྱུང་སྐབས་ཤཱཀྱ་ཚེ་རིང་ལ་རེ་དགོས་ཤིང་། ཁོས་ཀྱང་དེ་ནི་རང་གི་
ཕྲག་ཏུ་བབས་པའི་འགན་འཁྲི་ལྟར་བྱ་བ་དང་སློབ་སྦྱོང་གི་བྲེལ་བ་ཅི་འདྲ་ཆེ་ཡང་
ཁ་ནས“ཡ་ཡ”ཟེར་བཞིན་ཁས་ལེན་བྱེད་ངེས། ལས་ཁུངས་གཞུང་ནས་ངེད་རྩོམ་
སྒྲིག་ཁང་ལ་བཀོད་སྒྲིག་བྱས་ནས་ལོ་གཅིག་ཙམ་ལས་མ་འགོར་པའི་རྩིས་འཁོར་
དུའང༌། ཡིག་གཟུགས་ཡག་པ་དང་སྤྱོད་པར་སྟབས་བདེ་བ་བཅས་ལ་དམིགས་ཏེ་
ཧྭ་ཀོང་བོད་ཡིག་གི་མ་ལག་ཉེར་འཇུག་བྱས་ཡོད་པར་བརྟེན། མ་ལག་དེ་སྤྱོད་མི་
ཤེས་པའམ་ཡང་ན་དེ་ལ་སྐྱོན་འདྲ་བྱུང་ཚེ། ང་ཚོས་ཀྱང་ལག་རྩལ་པ་དེ་ལས་ཤཱཀྱ་
ཚེ་རིང་ལ་བཤད་ཁ་བདེ་ཟེར་བཞིན་ཁོ་ལ་ཁ་པར་གཏོང་ངེས་ཤིང༌། ཁོས་ཀྱང་
ལས་ཁུངས་དེ་དང་སྒོས་སུ་རྩོམ་སྒྲིག་ཁང་གི་གཙོ་བདག་ནི་རང་ཉིད་ལ་དྲིན་ཆེན་
ཡིན་ཟེར་ནས་རྒྱ་མཚོའི་རླབས་བཞིན་དུས་ལས་ཡོལ་པ་མེད་པའི་ངང་དུ་བསླེབས་
འོངས། རྩིས་འཁོར་ལ་བྱུང་བའི་སྐྱོན་དག་བསལ་ཏེ་ཕྱིར་སོང་ཤུལ་དུ། ངེད་རྩོམ་
སྒྲིག་ཁང་གི་གཙོ་བདག་གིས“བོད་ཕྱི་རབས་པའི་ཁྲོད་ནའང་ངེས་པ་དོན་གྱི་ཤེས་
ལྡན་མི་སྣ་འཚར་ལོངས་འབྱུང་བཞིན་འདུག”ཅེས་བསྟོད་པ་དང་ཡིད་སྨོན་བྱེད་
པའི་མཚུངས་སུ། ཡང“ང་འདིའི་མགོར་གཟའ་བྱུང་བས་ད་གཟོད་གསར་བུ་འདི་
ཁ་ལ་ཡོང་བ་སྣ་ནས་འཆོར་དུ་བཅུག་པ་ཡིན”ཅེས་རང་གིས་རང་ལ་འཁང་ར་བྱེད་
14



ངེས། ལྷག་པར་རྩོམ་སྒྲིག་མི་སྣ་གང་ཞིག་གིས་ལས་ཀ་ཡག་པོ་མ་འཁྱོངས་ཚེ། དེ་
ལ“ཤཱཀྱ་ཚེ་རིང་གི་རྐང་པར་ཡང་མི་དོ་བར་འདུག”ཅེས་སྡིགས་མོ་བྱེད་པ་ལས་
གཞན། “ཤཀྱ་ཚེ་རིང་མིག་དཔེར་བཟུང་ནས་དུ་བ་བཞིན་དུ་ཡར་ལ་སྐྱོད་པ་ལས།
ཆུ་བོ་བཞིན་དུ་ཐུར་འབབ་ག་ལ་རིགས”ཟེར་བཞིན་སློབ་གསོ་མགོ་རྔ་ཡོད་པ་ཞིག་
གཏོང་བར་བྱེད། །
ཕྱི་ལོའི་ལོ་གསར་གྱི་སྐབས་སུ། ཤཱཀྱ་ཚེ་རིང་དང་རིག་ལྡན་སྒྲོལ་མ་གཉིས་ཀས་
ཕྱོགས་སོ་སོའི་ཡུལ་མི་དག་གི་རེ་བ་ལྟར་ཕ་ཡུལ་ནས་གཉེན་སྟོན་གྱི་ཆོ་ག་བཤམས་
པར་མངོན་ཏེ། སློབ་མགོ་བརྩམས་ནས་ཅང་མ་འགོར་པའི་ཉིན་ཞིག་གི་ཕྱི་དྲོ། ཤཱཀྱ་
ཚེ་རིང་གིས་ཁ་པར་ཞིག་བཏང་ཡོང་སྟེ་རེབ་དེའི་གཟའ་སྤེན་པའི་སྔ་དྲོའི་དུས་
ཚོད་བཅུ་གཅིག་པ་དང་ཕྱེད་ཀའི་ཐོག་བརྒྱད་གཅིག་མགྲོན་ཁང་འགྲམ་གྱི“གཡང་
འཁྱིལ་གསོལ་ཁང”དུ་བཟང་ས་རྒྱན་ས་དག་ལ་སྟོན་མོ་ཆུང་ངུ་ཞིག་བཤམ་རྩིས་
ཡོད་པས། ངེས་པར་ཕེབས་པར་ཞུ་ཟེར། །
ཤཱཀྱ་ཚེ་རིང་གི་བཀྲ་ཤིས་པའི་གཉེན་སྟོན་ལ་རྟེན་འབྲེལ་ཞུ་སླད། ང་ནི་དུས་
ཚོད་བཅུ་གཅིག་པ་མ་ལོན་ཙམ་ལ་གསོལ་ཁང་དེར་དམིགས་ནས་སོང་བ་ཡིན།
དེའི་དུས་གསོལ་ཁང་གི་སྒོ་ཁར་མག་གསར་དང་བག་མ་ཟུང་གིས་བོད་ལྭ་ཆ་ཚང་
རེ་གྱོན་ཏེ་མགྲོན་པོ་བསུ་བའི་སྟ་གོན་བྱས་འདུག དེ་ལས་ཤཱཀྱ་ཚེ་རིང་ནི་སྔོན་ཆད་
དང་འདྲ་སྟེ་འགྱུར་ལྡོག་ཆེར་མི་འདུག་ནའང༌། རིག་ལྡན་སྒྲོལ་མ་ནི་ཇེ་ནག་ཏུ་གྱུར་
པའི་ཁར་གཟུགས་ཀྱང་ཇེ་ཐུང་ལ་སོང་བའི་སྣང་བ་སྟེར་བས། དེ་སྔོན་མཐོང་བ་
དང་འདྲ་བའི་མཛེས་ཉམས་དེ་ཅུང་ཟད་ཤོར་འདུག་པ་ལྟར་སྣང་། ཡིན་ནའང་ཁོ་
145



བློ་མང་དོན་གྲུབ།
གཉིས་ཀྱི་གྲུང་ཤ་དོད་པའི་མིག་ཟུང་ལས་ཕན་ཚུན་ལ་འཆང་བའི་བརྩེ་སེམས་ཀྱི་
ཟེར་མ་འཁྱུག་འཁྱུག་བྱེད་པས། སྔ་མོ་ནས་གྲ་སྒྲིག་བྱས་ཡོད་པའི་ཤོག་ཁུག་དམར་
པོ་དེ་ཁ་བཏགས་ཤིག་གིས་ལྕིབས་ནས་བྱིན་པ་དང་འབྲེལ། ཁྱིམ་བཟའ་ཚང་སྐྱིད་
པའི་བཀྲ་ཤིས་སྨོན་འདུན་གྱི་ཚིག་འགའ་ཡང་བཤད་པ་ཡིན། །
ཉིན་དེའི་སྟོན་མོ་ནི་གྲོང་ཁྱེར་དུ་བསྟར་པའི་སྟོན་མོ་གཟབ་རྒྱས་ཅན་དག་
དང་གཏན་ནས་མི་འདྲ་སྟེ། གཅིག་ན་ཨ་ཞང་དང་གཉེན་ཚང་ཕྱོགས་ནས་ཕེབས་
པའི་མགྲོན་པོ་མེད་ལ། གཉིས་སུ་སྟོན་མོའི་མགོ་འཛིན་མཁན་དང་དེས་བཀོད་
སྒྲིག་བྱེད་ངེས་པའི་མགོ་ཁྲིད་ཀྱི་སྨོན་ཚིག་མི་འདུག་ཅིང༌། ཐ་ན་བརྙན་ཕབ་འཕྲུལ་
ཆས་དང་པར་ལེན་འཕྲུལ་ཆས་ཤིག་གི་གྲིབ་མ་ཙམ་ཡང་མི་མངོན་པར་སྣང་། དེ་
ལྟ་ནའང་ཅོག་ཙེ་བཞི་ཡི་མཐར་ཁྲིགས་སེ་འདུག་པའི་སྐུ་མགྲོན་དག་ནི་ཕྱོགས་
གཉིས་ཀྱི་བཟང་ས་རྒྱན་ས་རྐྱང་རྐྱང་ཡིན་པས་ཕར་ཚུན་བར་ཕལ་ཆེར་ངོ་ཤེས་ལ།
ཁྱད་པར་དུ་བཟའ་ཟླ་ཟུང་གིས་ཆང་དྲངས་ཏེ་ཚར་ལ་ཉེ་དུས་ཟ་ཁང་ཆུང་ངུ་དེ་ནི་
གླུ་དང་གཏམ་གྱི་འུར་སྒྲས་དགད་འགྲོ་བའི་སྣང་བ་འདྲ་སྟེར། དེ་ཡང་ང་ལ་ལྷན་
སྐྱེས་ཀྱི་སྐད་ངག་བདེ་མོ་ཞིག་ཡོད་པས་རྐྱེན་གྱིས་བར་སྐབས་ཤིག་ལ་རང་ཤུགས་
ཀྱིས་གླུ་པ་དག་གི་གཙོ་བོར་གྱུར། ཡིན་ནའང་དུས་ཀྱི་འགྲོས་དང་བསྟུན་ནས་ཐམས་
ཅད་ཀྱི་རྐང་པར་ཟ་འཕྲུག་བྱུང་བ་ལྟར་སྒོར་བྲོ་འཁྲབ་མགོ་བརྩམས་བྱུང༌། གྲོས་
གཞི་དེ་འདོན་མཁན་ནི་ཤཱཀྱ་ཚེ་རིང་གི་མགོ་ཁྲིད་དུ་བརྩི་འོས་པའི་ངའི་ཨ་ཁུ་སྟེ།
ཁོས་ཅོག་ཙེ་བཞི་པོ་བསྟར་ཕྲེང་གཅིག་ལ་སྒྲིག་ཏུ་བཅུག་རྗེས་མཐའ་བསྐོར་ནས་བྲོ་
འཁྲབ་ཞོར་དང་ཆང་འཐུང་ཞོར་བྱས་ཆོག་པ་བཟོས།



དེ་བས་ཆང་གིས་ངར་བསྐྱེད་པའི་སྐུ་མགྲོན་ཕོ་མོ་དག་ནི་རང་དབང་ཆེས་
ཆེ་བའི་འཇིག་རྟེན་ཞིག་ཏུ་བསླེབས་པ་ལྟར་མཚམས་རེར་ཆང་འཐུང་བའི་དཔུང་
གྲལ་དུ་བུད་འགྲོ་ལ། ལན་རེར་བྲོ་འཁྲབ་པའི་རུ་ཕྲེང་དུ་བསབས་ནས་གར་གྱི་
སྟངས་སྟབས་སྣ་ཚོགས་སྒྱུར་བཞིན་འདུག མཚམས་ཤིག་ལ། ཆང་གིས་ཅུང་བཟི་
འདུག་པའི་ཤཱཀྱ་ཚེ་རིང་བྲོ་འཁྲབ་ཀྱིན་འཁྲབ་ཀྱིན་ངའི་གམ་དུ་ཡོང་སྟེ་སྐད་དམའ་
མོས“ཁྱེད་ཀྱི་ཨ་ཁུས་དེ་རིང་ཆང་འཐུངས་པ་ཅུང་མང་བས། ཁོའི་བདེ་འཇགས་ལ་
ཁྱེད་ཀྱིས་གཟབ་གཟབ་བྱེད་རོགས། ང་ལ་ཕྱོགས་སོ་སོའི་མགྲོན་པོ་ཅུང་མང་བས་
ཁྱེད་ལ་འོ་བརྒྱལ་བྱ་དགོས་འདུག་ཟེར། ངས“དེ་ལ་ཁྱོད་ཀྱིས་སེམས་ཁྲལ་བྱེད་མི་
དགོས། ངས་ཁྱོད་ལ་ཁས་བླངས་ཆོག”ཅེས་སྨྲས་རྗེས། ཡང་ཁ་སྣོན་གྱི་ཚུལ་དུ“ངས་
ཨ་ཁུས་དེ་རིང་ནང་བཞིན་ཆང་འཐུང་བ་དང་བྲོ་འཁྲབ་པའི་རྣམ་པ་ད་བར་དུ་
མཐོང་མ་མྱོང”ཞེས་བཤད་པ་ལ། ཁོས་མྱུར་དུ“ངས་ཀྱང་ད་ལྟའི་བར་མཐོང་མ་
མྱོང་། དངོས་གནས་སྤྲོ་དགའི་རྣམ་པ་དེ་ནི་བྱིས་པ་ཞིག་དང་གཉིས་སུ་མ་མཆིས།
འདི་ཡོད་ཚད་ངའི་སེམས་སུ་ཅི་ཡིན་གསལ་པོ་ཡིན”ཅེས་སྨྲས་བྱུང༌།
དུས་ཚོད་ཕྱེད་ལྷག་འགོར་མཚམས་སུ། ཨ་ཁུ་དངོས་གནས་བཟོ་བཞིན་པ་
འདྲ་བས། ང་གཟས་ནས་ཁོའི་འགྲམ་དུ་བཅར་ཏེ་ཁྱིམ་དུ་ལོག་རན་ཚུལ་སྨྲས་པ་
ལ། ཁོས་ཀྱང་བསམ་ཤེས་བསྒོམས་ཏེ་ང་དང་འགྲོགས་ནས་སྒོར་བུད་བྱུང་། ཚུལ་
དེ་ཤཱཀྱ་ཚེ་རིང་གིས་ཚོར་འཕྲལ་ངེད་གཉིས་ཀྱི་རྗེས་བཅད་ནས་སྒོ་ཁའི་བར་སྐྱེལ་
མ་བྱེད་དུ་བསླེབས། དེའི་དུས་ཉི་མ་ཕྱི་དྲོར་འཁོར་འདུག་ལ། ཟ་ཁང་མདུན་ངོས་
ཀྱི་སྲང་ལམ་དུ་མི་དང་རླངས་འཁོར་མང་པོ་རང་རང་འདོད་པའི་གནས་སུ་རྒྱུ་



ཞིང་མཆིས། ངས་ལག་པ་གཅིག་གིས་ཨ་ཁུས་དཔུང་པ་ནས་བསྐྱོར་བ་དང་ཡ་
གཅིག་མཐོན་པོར་བཀན་ཏེ་གླ་འཁོར་ཞིག་འགོག་བསམས་དུས། ཨ་ཁུས“ཁྱོད་ཀྱིས་
ཅུང་ཙམ་སྒུགས་དང༌། ངས་ཤཱཀྱ་ཚེ་རིང་ལ་འཕྲིན་གསར་ཞིག་བཤད་རྒྱུ་བརྗེད་
འདུག”ཟེར་བཞིན་ཁ་ཕྱིར་འཁོར་ཏེ“ཨ་རོག ཁྱོད་སློབ་སྐབས་སྔོན་མའི་ནང་དབྱིན་
ཡིག་རིམ་པ་བཞི་པའི་རྒྱུགས་ལ་གསང་སྟབས་ཀྱིས་ཞུགས་པ་ཡིན་ནམ”ཞེས་དྲིས་
བྱུང༌། ཤཱཀྱ་ཚེ་རིང་གི་ངོ་ལ་དོགས་མི་བདེ་བའི་ཁར་ཁ་སྐྱེངས་པའི་ཉམས་ཤིག་
མངོན་བཞིན“ཡིན་ལགས”ཞེས་དྲང་མོར་ལན་བཏབ་པ་ལ། ཨ་ཁུས་དེ་འཕྲལ་ཁོར་
ལག་འཇུ་ཞིག་བྱས་རྗེས“ད་ནངས་སློབ་སྟོན་ལས་ཁུངས་ཀྱི་རྣམ་རྒྱལ་གྱིས་ང་ལ་
ཁ་པར་ཞིག་ཡོང་སྟེ་རང་རེ་སློབ་གྲྭའི་དགེ་རྒན་བཞི་ཡིས་རྒྱུགས་འཕྲོད་འདུག་ལ།
ཁྱོད་ནི་ཨང་དང་པོ་རེད་ཟེར། དེ་རིང་ང་ནི་དགའ་དྲགས་ཏེ་ཆང་འཐུང་རྒྱུ་མང་
སོང་བས་འཕྲིན་གསར་དེ་ཅུང་མིན་ན་ཁྱོད་ལ་བཤད་རྒྱུ་བརྗེད་འདུག ཁྱོད་ཀྱིས་འུ་
ཅག་མི་རིགས་འདིའི་ནོར་བུ་ལ་འོད་ཟེར་ཁ་སྣོན་བྱེད་བཞིན་འདུག་པས། མུ་མཐུད་
དུ་ཧུར་བརྩོན་བྱེད་རོགས། གནས་ཚུལ་གསལ་པོ་གཟའ་ཟླ་བའི་ནངས་མོ་ཤོག་དང་
རྟོགས་འོང་། ད་དེ་ལྟར་བྱོས”ཟེར། འཕྲིན་གསར་དེ་གོ་བས་ཤཱཀྱ་ཚེ་རིང་ནི་འཛུམ་
གྱིས་ཁ་སུམ་མི་ཐུབ་པའི་ཚད་ལ་བསླེབས་ཤིང༌། ལག་ཟུང་ཐལ་མོ་སྦྱར་ཏེ“རྒན་
ལགས་ཀྱིས་ད་བར་དུ་གཟིགས་སྐྱོང་གནང་བར་ཐུགས་རྗེ་ཆེ་ཞེས་སྨྲས་བྱུང༌། སྐད་
ཆ་དེ་ངའི་ཨ་ཁུས་དང་ལེན་མི་བྱེད་པའི་ཚུལ་དུ་དགོད་ཙམ་བྱས་ཏེ“འདི་ཡོད་
ཚད་ཁྱོད་རང་ཉིད་ཀྱིས་བརྩོན་ལེན་བྱས་པ་ཡིན་པས། རང་གིས་རང་ལ་ཐུགས་རྗེ་
ཆེ་ཞུས་ན་འགྲིག”ཅེས་འཆད་བཞིན་གྱེས་བརྡ་ཞིག་བསྟན་རྗེས་ངས་བཀག་པའི་གླུ་
148



གྲོང་ཁྱེར་གྱི་འཚོ་བ།
འཁོར་གྱི་ཕྱོགས་སུ་ཡོང་བ་ལ། ཤཱཀྱ་ཚེ་རིང་ཡང་སྐྱེལ་མ་བྱ་སླད་གླ་འཁོར་གྱི་གམ་
དུ་བཅར་ཅིང་ངོ་ལ་དེ་སྔོན་དང་འདྲ་བའི་འཛུམ་ཞིག་ཕྱུང་ནས“ཁྱེད་གཉིས་ག་
ལེར་ཕེབས་རོགས”ཟེར། །
ལམ་དུ་ཨ་ཁུས་ང་ལ“ཁྱོད་ཀྱིས་དབྱིན་ཡིག་སྦྱོང་གིན་ཡོད་དམ”ཞེས་གློ་བུར་
དྲིས་བྱུང༌།
ངས་མེད་པའི་བརྡ་ལ་མགོ་གཡུག་གཡུག་ཅིག་བྱས་རྗེས“ང་ཚོའི་ལས་ཁུངས་
སུ་དེ་འདྲའི་ཁོར་ཡུག་མེད་པས། རྒྱུན་སྐྱོང་མི་ཐུབ་པར་འདུག”ཅེས་ལན་བཏབ།
ཁོས་ཡུད་ཙམ་ལ་འདང་ཞིག་བརྒྱབ་ཅིང་། དེ་ནས་དངན་པ་རིང་མོ་ཞིག་
འཐེན་རྗེས“ཁོར་ཡུག་ཟེར་བ་དེ་རང་གིས་བརྩོན་ལེན་བྱེད་ཤེས་ཚེ་ག་ས་གང་
དུའང་ཡོད་པ་ཡིན། ཁོར་ཡུག་གི་ཆ་རྐྱེན་གླེངས་ན་ཤཱཀྱ་ཚེ་རིང་ཁྱོད་གཉིས་ཀྱི་བར་
དུ་གནམ་སའི་ཁྱད་པར་ཡོད་པ་ཁྱོད་རང་ཉིད་ལ་མི་གསལ་ལམ། ངས་ཆུང་དུས་
ནས་ཁྱོད་ནི་བུ་ཚ་དག་གི་གྲས་ཀྱི་རེ་བ་ཅན་པོར་དམིགས་ཀྱང༌། ད་ནི་ཆང་དང་
མཱ་ཅང་གི་བྲན་དུ་ཚུད་འདུག་པ་གོ་བྱུང་། གཏམ་དེ་བདེན་པ་ཡིན་ཚེ་ངེས་པར་
བཅོས་སྒྱུར་བྱེད་དགོས། འདི་ནི་ངས་བཟི་གཏམ་བཤད་པ་མ་ཡིན་ཏེ། བུ་གོ་བ་ཅན་
ལ་ཚིག་གཅིག་གི་ཚུལ་དུ་དྲན་ཞིག་བསླངས་པ་ཡིན”ཅེས་སྨྲས་རྗེས་ཅུང་མ་རངས་
པའི་རྣམ་པ་དང་བཅས་ཁ་ཅི་ཡང་མ་གྲགས་པར་བསྡད་བྱུང་།
ཕོ་ལོ་བཞི་བཅུར་འབུད་ལ་ཉེ་བའི་བར་དུ་ཨ་ཁུས་ང་ལ་ཚིག་ལྗིད་མོ་ཞིག་
བཤད་པ་ནི་ཐེངས་དང་པོ་ཡིན་པས། ང་ནི་དབུགས་ཀྱང་ལེན་མི་ནུས་པའི་ཚུལ་
དུ་སྡོད་དགོས་བྱུང་། ཁྱད་པར་དུ་ཁོས་ཁ་མ་གྲགས་པར་བསྡད་པ་ཡིས་ངའི་ཡིད་
149



ཙ བློ་མང་དོན་གྲུབ།
ལ་སྔངས་སྐྲག་དང་འཚུབ་ཆ། ནོངས་འགྱོད་དང་ཁོག་དཔུང་བཅས་མིག་མངས་ཇི་
བཞིན་ཀུན་ནས་འཐབ་པའི་ཚོར་སྣང་སྣ་ཚོགས་བརྒྱུད་མར་ཤར་འོངས་པས། ཨ་ཁུ་
ཁྱིམ་དུ་བདེ་ལེགས་ངང་བསྐྱལ་རྗེས་ཇ་དཀར་ཡོལ་གང་ཡང་འཐུང་མ་ཐུབ་པར་
བསམ་གཞིག་སྣ་མང་དང་མཉམ་དུ་རང་ཁྱིམ་བར་རྐང་ཐང་དུ་སོང་བ་ཡིན། ཨ་
ཁུའི་རེ་བ་སྟོང་བར་མི་འཇུག་པའི་སླད་དུ། མཚམས་དེ་ནས་བཟུང་ངས་ཀྱང་ཤཱཀྱ་
ཚེ་རིང་ལ་སློབ་སྦྱོང་བྱས་ཏེ་དབྱིན་ཡིག་དང་རང་འཁྲིའི་བྱ་བར་འབད་བརྩོན་ཅི་
ཐུབ་བྱས། དེ་ལྟ་ནའང་དབྱིན་ཡིག་སྦྱོང་བའི་ཐད་འབྲས་བུ་མངོན་གསལ་ཞིག་མ་
ཐོབ་སྟེ། རྒྱུ་མཚན་གཙོ་བོ་ནི་ཤེས་སྐྱེན་ལ་བརྗེད་ཀྱང་སླ་བས་རེད། །
དེ་དང་བསྡུར་ཚེ་རང་འཁྲིའི་བྱ་བ་ནི་མགོ་རྩོམ་ཡིག་གི་འདེམ་སྒྲུག་ནས་
མཇུག་ཞུ་དག་གི་སྤུས་ཚད་སོགས་ལས་ཀ་རེ་རེ་བསམ་པ་རྣམ་དག་དང་བློ་སེམས་
ཞིབ་མོས་བསྒྲུབས་པར་མ་ཟད། རྩོམ་རིག་དང་འབྲེལ་ཡོད་ཀྱི་དཔྱད་རྩོམ་རེ་གཉིས་
ཀྱང་དུས་དེབ་གཞན་དུ་བཀོད་པར་བརྟེན། ལས་ཁུངས་སུ་ཁ་ལས་རླུང་རྟ་ཅུང་
རྒྱས་ཏེ་ལོ་ངོ་གཅིག་ལྷག་ལས་མ་འགོར་པར་ཞུས་ཆེན་གཞོན་པའི་ལས་ཐོབ་དེ་
རག་ཐུབ་པར་གྱུར།
གྲོང་ཁྱེར་དུ་ཁ་ཚ་དགོས་གཏུགས་ཀྱི་བྱ་བ་གལ་ཆེན་ཞིག་མེད་ཚེ་གྲོགས་པོ་
འདང་ཅན་ཡིན་ཀྱང་ཟླ་འགའ་རེར་མི་འཕྲད་པའི་སྐབས་ཀྱང་ཡོད། ཤཱཀྱ་ཚེ་རིང་
བཟའ་སྒྲིག་བྱས་རྗེས་སུ་དུས་ཚོད་ངེས་ཅན་རེ་འགོར་ཚེ་ཕྱོགས་གཉིས་ཀའི་ཁྱིམ་ལ་
གཟས་ནས་སོང་སྟེ་ཡིད་གཅུགས་གྲོགས་པོའི་འབྲེལ་བ་དེ་ཇེ་དམ་དུ་གཏོང་ཅི་ཐུབ་
བྱས། དེ་ལས་དྲན་འཛིན་གྱི་ཡོལ་བའི་ངོས་སུ་ད་ལྟའང་གསལ་ལེར་འཆར་ངེས་པ་



གྲོང་ཁྱེར་གྱི་འཚོ་བ།
ནི། ང་སྨན་ཁང་དུ་བསྡད་དེ་རྒྱུ་ལྷག་གཤགས་བཅོས་བྱེད་དུས་ཁོ་བཟའ་ཟླ་གཉིས་
ཀ་བལྟ་རུ་ཡོང་བ་དང་། ཁོ་ཚོར་བུ་ཆུང་སྐྱེས་ནས་ཉིན་བརྒྱ་འགོར་པའི་བཙས་
སྟོན་དུ་ངེད་བཟའ་མི་གསུམ་པོ་ཞུགས་ལ། ད་དུང་ང་ལ་ཞུས་ཆེན་གཞོན་པའི་ལས་
ཐོབ་རག་པའི་ལོ་དེའི་ལོ་གསར་ནི་ངེད་ཁྱིམ་ཁ་གཉིས་ཀྱིས་གྲོས་བྱས་ཏེ་ཟི་ལིང་དུ་
མཉམ་རོལ་བྱས་པ་བཅས་ཡིན།
ཆེད་དུ་གླེང་དགོས་པ་ཞིག་ལ། ཕྱི་ལོའི་ཟླ་གསུམ་པའི་ནང་སློབ་གྲྭས་ཁང་
པ་བགོད་སྲོལ་བཅོས་སྒྱུར་བྱས་པར་བརྟེན། ཤཱཀྱ་ཚེ་རིང་ལ་ཞིབ་འཇུག་སློབ་མའི་
འཛིན་བྱང་དེའི་དྲིན་གྱིས་སྤྱི་ཁྲུ་གྲུ་བཞི་མ་95ཡོད་པའི་ཁང་པ་ཞིག་ཐོབ། ཁང་པ་
ཐོབ་པས་ཁོ་ལ་དགའ་སྤྲོ་སྐྱེས་ནའང་། སྒོར་མོ་སྤྲོད་པའི་ཐད་ཁོ་ལ་དཀའ་ཁག་མི་
ཉུང་བ་བྱུང༌། ཁོས་ལས་གྲོགས་དག་དང་མཉམ་དུ“སྤྱི་གསོག་མ་དངུལ”གཏའ་མར་
བཞག་སྟེ་སྒོར་ཁྲི་ལྔ་བུན་ལ་ལེན་ཐུབ་པ་བྱུང་ནའང༌། ད་དུང་སྒོར་ཁྲི་གཅིག་ཆད་
པ་ལ་ཕ་ཡུལ་དུ་ལག་བསྲིང་ས་མེད་པས། རེ་བ་མཐའ་དག་རང་སྐྱོང་ཁུལ་གྱི་གྲོང་
རྡལ་དུ་ལས་འཁྱུར་ངལ་གསོ་བྱས་ནས་ཅང་མ་འགོར་པའི་ཨ་ཁུ་ཞིག་ཡོད་པ་དེའི་
སྟེང་དུ་བཅོལ། ཨ་ཁུ་ནི་མ་གཞི་ནས་མི་འཇུངས་པོ་ཞིག་ཡིན་ནའང༌། ཤཱཀྱ་ཚེ་རིང་
ལ་ཤ་ཚ་ཚ་དང་སྙིང་ཉེ་ཉེ་བྱེད་ངེས། དེ་བས་ཁོས་ཀྱང་ད་རེབ་ཨ་ཁུས་རང་ཉིད་ལ་
རོགས་ཤིག་བྱ་ངེས་སྙམ་སྟེ་ཁུལ་ཐོག་ཏུ་ཕྱིན་པ་ན། ཨ་ཁུ་བཟའ་ཟླ་གཉིས་ཀྱིས་ཡུན་
རིང་ལ་མ་ཕྲད་པའི་བུ་མཐོང་བ་བཞིན་ཁོ་ལ་སྣེ་ལེན་གང་བཟང་བྱས་བྱུང༌། ཡིན་
ནའང་ཤཱཀྱ་ཚེ་རིང་གིས་རང་གི་ཡོང་དོན་དེ་ཁོ་བཟའ་ཟླ་གཉིས་ལ་གསལ་པོར་
བསྙད་པ་ན། སྔར་གྱི་འཛུམ་བག་དེ་རིམ་བཞིན་ཡལ་པ་དང་འབྲེལ་མེད་མུག་སྣ་
151



བློ་མང་དོན་གྲུབ།
ཚོགས་བཏོན་འོངས་པས། ཁོ་རེ་ཐག་ཆད་དེ་ཕྱི་ཉིན་སྔ་མོ་ནས་ཕྱིར་ལམ་ལ་བསྙེག་
དགོས་པ་བྱུང༌། །
ཁོ་ཟི་ལིང་དུ་བསླེབས་འཕྲལ་ཐད་ཀར་ངེད་ཚང་དུ་ཡོང་ལ། གོང་གསལ་གྱི་
གནས་ཚུལ་དག་ང་ལ་ཞིབ་ཏུ་གླེངས་བྱུང་བས། ངས་ཀྱང་འཚོ་བའི་སྐོར་ལས་ཤཱཀྱ་
ཚེ་རིང་ལ་རང་ཉིད་ཀྱིས་རོགས་ཅི་ཡང་བྱེད་མི་ཐུབ་པ་ཤེས་པས། ཆུང་མར་གྲོས་
བྱས་ཏེ་དངུལ་ཁང་དུ་སྒོར་སྟོང་ཕྲག་བརྒྱད་ཡོད་པའི་ཁར། ལས་གྲོགས་ཤིག་གི་ས་
ནས་སྒོར་སྟོང་ཕྲག་གཉིས་བསྐྱིས་ཏེ་ཁོར་གནས་སྐབས་སུ་ཕྲད་པའི་དཀའ་ཁག་དེ་
སེལ་རོགས་བྱས། །
ཟླ་ཕྱེད་ལྷག་གི་རྗེས་སུ། ང་ནི་གཞི་རིམ་དུ“འགན་འགེལ་སྦྱོང་བརྡར་བྱེད་
པའི་གྲས་སུ་བདམས་ཏེ་ཡུལ་ཤུལ་ལ་ལོ་གཅིག་རིང་གི་ལས་ཀ་གཉེར་དུ་འགྲོ་
དགོས་བྱུང་ལ། འགྲོ་ཁར་ང་སྐྱེལ་མ་བྱེད་དུ་ཡོང་མཁན་གྱི་གྲས་སུ་རང་རེའི་ལས་
ཁུངས་ཀྱི་ལས་གྲོགས་དག་ལས་གཞན། ལས་ཁུངས་གཞན་ནས་ཡོང་བའི་གྲོགས་པོ་
ཞིག་ཡོད་པ་ནི་ཤཱཀྱ་ཚེ་རིང་གཅིག་པུ་ཡིན།



བློ་མང༌དོན་གྲུབ།
བློ་མང་དོན་གྲུབ།
གླེང་གཞི།
བློ་མང་དོན་གྲུབ་ཆུང་དུས་ཀྱི་མིང་ལ་བློ་མང་དོན་གྲུབ་མི་ཟེར། ཁོའི་ཆུང་
དུས་ཀྱི་མིང་ནི་ཁོའི་ཨ་མའི་ཨ་ཕ་སྟེ། ཁོའི་ཨ་མྱེས་སྔགས་པ་ཨོ་རྒྱན་རྡོ་རྗེ་ཟེར་
བས་བཏགས་ཤིང༌། མིང་ཧྲིལ་པོར“ཀུན་བཟང་རྒྱལ”ཞེས་འབོད། ཁོ་ནི་ཁོའི་ཨ་མ་
ངའི་ཨ་ཞང་ཆུང་བ་ཚང་དུ་གནས་ལ་ཡོང་དུས་རྗེས་སུ་ཁྲིད་ནས་ཡོང་བ་ཡིན་
པར་བརྟེན། ས་འདི་གར་བྱིས་པ་དེའི་རིགས་ལ“གཞུག་ཁྲིད”ཅེས་འབོད་པར་བྱེད།
ཨ་ཞང་ཆུང་བ་ནི་ཁོའི་ཨ་མར་ཁ་ཐུག་མཚམས་ནས་རང་གི་ཆུང་མ་དང་བྱིས་
པ་གཉིས་ཀར་ཁ་ཡ་མ་བྱས་པས། ཁོའི་ཆུང་མས་ཀྱང་རང་གི་བྱིས་པ་ཁྲིད་ནས་
ཕ་ཁྱིམ་དུ་ལོག་པ་དང་། ལོག་ཚེགས་ལ་རྗེས་སུ་དམངས་སྒོར་སྟོང་གཉིས་བླངས་
སོང་སྐད། ད་ལྟ་མོས་ཀྱང“གཞུག་ཁྲིད”དེ་ཁྲིད་ནས་སྡེ་བ་གཞན་ཞིག་ཏུ་གནས་
ལ་སོང་ནས་ཡོད། གཞོན་སྐྱེས་བསམ་མེད་འགའ་རེས་ངའི་ཨ་ཞང་ཆུང་བར་ལྐོག་
ཏུ“གླེན་རྒན”ཞེས་སྡིགས་མོ་བྱེད་བཞིན་ཡོད་ནའང་། རྒན་པ་འགའ་རེས་ཁོས་གཙོ་
བོ་འཇིག་རྟེན་སྣང་བ་བསམས་པ་ཡིན་ཟེར་ནས་རྗེས་སུ་ཡི་རང་བྱེད་མཁན་ཡང་
153



བློ་མང་དོན་གྲུབ།
བྱུང༌། གང་ལྟར་ཀུན་བཟང་རྒྱལ་གྱི་ཨ་མ་ནི་ངའི་ཨ་ཞང་ཆུང་བའི་ཆུང་མར་གྱུར་
ཟིན་པས། ཀུན་བཟང་རྒྱལ་ཡང་རང་བཞིན་གྱིས་ངའི་ཨ་ཞང་ཆུང་བའི་གཅེས་ཕྲུག་
ཏུ་གྱུར་ལ། གཅེས་མིང་དུ་ཁོའི་ཨ་མའི་ངག་བཞིན“ཀུན་བྷེ་”ཞེས་འབོད་པ་ན། སྡེ་བ་
འདི་གའི་མི་ཚང་མས་ཀྱང་ཀུན་བཟང་རྒྱལ་ཞེས་པའི་མིང་དེ་བརྗེད་ཟིན་པ་ལྟར་
ཀུན་བྷེ་ཞེས་བོས་བྱུང༌། ཀུན་བྷེ་ནི་ང་ལས་ལོ་གཉིས་ཀྱིས་ཆུང་ནའང་། ངེད་གཉིས་
ནི་ཆུང་དུས་ནས་མཉམ་དུ་ལག་ཆགས་པ་ཡིན་པས། ང་ཁོ་ལ་ཆ་རྒྱུས་ཆེན་པོ་ཡོད།
བདག་ལ་མཚོན་ན་སློབ་ཆེན་དང་སློབ་ཆེན་ནས་མཐར་ཕྱིན་ཏེ་ཁུལ་ཚགས་པར་
ཁང་ལ་ལས་བགོ་བྱས་པའི་དུས་ནང་དུ་སྒྲུང་གཏམ་ཐུང་འབྲིང་སྐོར་ཞིག་བྲིས་མྱོང་
བ་དང༌། རེ་གཉིས་ཤིག་ལ་དུས་དེབ་ཁང་དང་ཚགས་པར་ཁང་འགའ་རེས་སྤེལ་
པའི་རྩོམ་རིག་བྱ་དགའ་ཡང་ཐོབ་མྱོང་བས། ས་གནས་ཆུང་ཆུང་འདིར་མཚོན་ན་
རྩོམ་པ་པོའི་ཆོ་ལོ་ཆུང་ངུ་ཙམ་ཡོད་པའི་སྐོར་ཡིན། ཡིན་ནའང་ལས་གནས་དེ་ཡུལ་
སྐོར་ཅུས་ནང་དུ་སྤར་མཚམས་ནས་བོད་ཡིག་བཀོལ་ས་དེ་འདྲ་མེད་པས། གཙོ་བོ་
རྒྱ་ཡིག་རྒྱ་སྐད་ལ་ཤུགས་སྣོན་རྒྱག་དགོས་པའི་མཚུངས་སུ། ལོ་དེ་དག་ནང་ཡུལ་
འདི་གར་ཕྱི་གླིང་པ་ཡོང་མཁན་ཇེ་མང་དུ་སོང་བ་ལ། ལས་ཁུངས་ཀྱིས་ང་སྔ་ཕྱིར་
ཞིང་ཆེན་དང་པེ་ཅིན་གྱི་སློབ་གྲྭ་འགའ་རེར་མངགས་ནས་དབྱིན་ཡིག་སྦྱོང་
བའི་གོ་སྐབས་ལེགས་པོ་གང་མང་བསྩལ་མྱོང་། རྒྱུ་མཚན་དེའི་དབང་གིས་ངས་
སྒྲུང་གཏམ་འབྲི་མཚམས་གློ་བུར་མི་སྐྱུར་ཀ་མེད་བྱུང་བས། རྩོམ་རིག་དང་ཕལ་
ཆེར་འབྲེལ་བ་མེད་པ་ལྟར་གྱུར་སོང་། ཡིན་ནའང་སུ་ཞིག་གིས་གསུངས་པ་བརྗེད་
ངས་རྐུན་པོས་ཁྱེར་སོང་ནའང་། ཡིད་ངོར་ལྷག་པ་ནི“གལ་ཏེ་ང་ཚོ་ལས་ལ་བརྩོན་
154



བློ་མང་དོན་གྲུབ།
，
མཁན་ཞིག་ཡིན་ཚེ། ཡོད་ཚད་ལེགས་ལམ་དུ་འགྲོ་ངེས”ཞེས་པ་ལྟར། ལོ་འདི་དག་
ནང་ངའི་བརྩོན་སེམས་ཀྱིས་ང་ལ་ཁ་ལས་རླུང་རྟ་བསྐྱེད་པས། དཔོན་གནས་ཀྱི་
གོ་ས་རིམ་བཞིན་འཕར་ཏེ་ཁུལ་རྩོམ་རིག་སྒྱུ་རྩལ་མཉམ་འབྲེལ་ལྷན་ཚོགས་ཀྱི་
ཀྲུའུ་ཞིའི་སྟེགས་བུའི་སྟེང་བཞག་སོང་། གོ་གནས་དེར་བསྡད་མཚམས་ནས་རྩོམ་
རིག་སྒྱུ་རྩལ་ཐད་ཀྱི་བྱ་འགུལ་ཆེ་ཆུང་གང་ལའང་ཞུགས་དགོས་ཏེ། ཞུགས་ཐེངས་
རེར་སྔར་གྱི་རྩོམ་གྲོགས་དེ་དག་ལ་འཕྲད་ངེས་པར་མ་ཟད། འཕྲད་ཐེངས་རེར་
དེ་དག་གིས་ལྷད་མེད་སེམས་ནས“ཁྱོད་ཀྱིས་ད་ལྟ་སྒྲུང་གཏམ་འབྲི་བཞིན་ཡོད་
དམ”ཞེས་དང་། ཡང་ན“ཁྱོད་ཀྱི་ཕུལ་བྱུང་བརྩམས་ཆོས་ལ་ང་ཚོས་ནམ་དུས་མཇལ་
ནུས”ཞེས་པ། དེ་མིན་ཁྱོད་ལ་ང་ཚོ་དང་བསྡུར་ན་མིག་གཅིག(དབྱིན་ཡིག་ཤེས་པ)
ལྷག་པ་ཡོད་པས་ངེས་པར་བྲི་དགོས”སོགས་ལབ་ཡོང་། ལྷག་པར་སློབ་ཆེན་སྐབས་
ཀྱི་སློབ་གྲོགས་ཚེ་བརྟན་རྒྱལ་པོ་ནི་རང་ཞིང་གི་རྩོམ་རིག་དུས་དེབ་ལེགས་ཤོས《སྤང་
ཐང》ཞེས་པའི་གཙོ་སྒྲིག་གཞོན་པ་ཡིན་པས། ཁོས་ལྷག་བསམ་ཟོལ་མེད་ཀྱིས་ང་
ལ་རྩོམ་སྐུལ་བྱེད་པར་མ་ཟད། ན་ནིང་ནས་བཟུང་བུ་ལོན་འདེད་པ་ནང་བཞིན་
ཁོམ་སྐབས་ཡོད་ཚེ་ཁ་པར་ཡང་ཡང་བཏང་ཡོང་བས། ལན་རེར་ཁ་པར་མ་བླངས་
པར་གཡོལ་དགོས་པའི་སྐབས་ཀྱང་བྱུང༌། དེ་འདྲའི་གནོན་ཤུགས་འོག་ཏུ་ངས་རང་
ལ་སྔར་ནས་ཡོད་པའི་རྩོམ་རིག་སྐོར་གྱི་དཔེ་དེབ་དག་བཙལ་ཐོག ལས་ཁུངས་ཀྱི་
དཔེ་ཀློག་ཁང་ནས་སྐོར་ཞིག་གཡར་ལ། དེ་མིན་ད་དུང་དཔེ་ཚོང་ཁང་དུ་ཉོས་པ་
སོགས་བརྒྱུད་དེ་ལན་རེར་ནམ་གསལ་བའི་བར་དུ་འབྲེལ་ཡོད་རྩོམ་རིག་གི་དཔེ་
ཆ་དེ་དག་ལ་བལྟས་པ་ཡིན། དཔེ་ཆར་ལྟ་ཀློག་ཁྲོད་དུ་བདག་གིས“རང་ལ་ཆ་རྒྱུས་
155



ཡོད་པའི་མི་དང་འཚོ་བ་བྲི་རྒྱུ་གལ་ཆེ་བ”སོགས་གསར་རྩོམ་ཉམས་མྱོང་འགའ་རེ་
མཐོང་བས། ཁོམ་སྐབས་ཡོད་ཐེངས་རེར་བསམ་གཞིག་གི་གློག་འོད་དེ་རང་གི་ཉེ་
འཁོར་དུ་བཀར་བ་ཡིན་ལ། རང་དང་རྒྱུས་མངའ་ཆེས་ཆེ་བའི་མི་དག་གི་སྟེང་དུ་
བཀར་བར་བྱས། དེ་དག་ལས“བློ་མང་དོན་གྲུབ”ཅེས་པ་ནི་ནམ་རྒྱུན་དྲན་འཛིན་གྱི་
ཡོལ་ངོས་སུ་ཤར་ཡོང་ལ། ཡོང་ཐེངས་མང་བ་དང་བསྟུན་ནས་ཁོའི་སྣང་བརྙན་དེ་
མ་བྲིས་ས་མི་འགྲོ་བའི་ཚད་ལ་གཏུགས་སོང་།
གཤམ་གསལ་ནི་བློ་མང་དོན་གྲུབ་ཀྱི་གཏམ་རྒྱུད་དེ། གཏམ་རྒྱུད་འདི་དག་
ནི་རང་གིས་ལན་གྲངས་དུ་མར་མཐོང་བ་དང༌། བློ་མང་དོན་གྲུབ་ཀྱིས་དངོས་སུ་
བཤད་པ། ད་དུང་ཁོ་དང་འབྲེལ་ཡོད་ཀྱི་མི་སྣ་དག་གི་ཟེར་སྒྲོས་ལས་ཐོས་པ་ཀུན་
གུང་བསྒྲིགས་ནས་གྲུབ་པ་ན། ཀློག་མཁན་དག་གིས་ཡིད་ཆེས་བརྟན་པོའི་ངང་ཉན་
ཆོག་ཆོག་ཡིན།
དང་པོ།
ངས་བློ་མང་དོན་གྲུབ་ཐོག་མར་མཐོང་དུས་ནི་ཁོ་ཧ་ཅང་ཆུང་ལ་ང་ཡང་ཧ་
ཅང་ཆུང༌། དེའི་དུས་ཁོ་ནི་ལོ་བདུན་ལ་སོན་ཙམ་དང་ང་ནི་ལོ་དགུ་ལ་སོན་ཙམ་
ཡིན། དེའི་དུས་ཁོའི་མིང་ལ་ད་དུང་བློ་མང་དོན་གྲུབ་མི་ཟེར་བར་ཀུན་བཟང་རྒྱལ་
ཏེ། ཁོའི་ཨ་མས་ཀུན་བྷེ་ཞེས་འབོད། །
ཉིན་དེ་ནི་ངས་ད་དུང་ཡང་བརྗེད་ཐབས་མེད་དེ། ལོ་གསར་གྱི་རྒྱ་ལོའི་ཚེས་
156



བློ་མང་དོན་གྲུབ།
ཉེར་ལྔ་འདྲ་ཞིག་རེད། ཞོགས་པར་ལངས་དུས་ཁ་བ་མཐུག་པོ་ཞིག་གིས་རི་ར་བ་
ཁང་ཁྱིམ་ཡོངས་སུ་མནན་འདུག་པས། ནངས་ཇ་མ་འཐུངས་པའི་སྔོན་ལ་སྲང་
བར་དུ་ཕྱིན་ནས་ན་ཟླ་འགའ་རེ་དང་མཉམ་དུ་ཁ་བ་རྡོག་པོར་བསྒྲིལ་ནས་རྒྱག་
རེས་བྱེད་པའི་ལས་སུ་ཞུགས། ཞུགས་ཡུན་ཅི་འདྲ་རིང་བ་མི་ཤེས་ཀྱང༌། ཨ་མ་ཡོང་
ཞིང་རྣ་བ་ནས་བཟུང་སྟེ་ཡུལ་ལ་ཁྲིད་པ་ནི་ད་ལྟའང་ད་དུང་སེམས་སུ་ཁྲིགས་སེ་
གདའ། ངས་ནངས་ཇ་འཐུང་དུས་ཕ་མ་གཉིས་ཀས་ལྭ་བ་སོ་མ་རེ་གོན་ཞིང་སྡུད་
གསོག་འདྲ་ཞིག་རྒྱག་བཞིན་ཡོད་པས། ངས་གང་དུ་འགྲོ་བའི་མཐིལ་དོན་མ་རྟོགས་
པར་བརྟེན། ཨ་མྱེས་ལ“ཁོ་གཉིས་གང་དུ་འགྲོ་བ་ཡིན་ནམ”ཞེས་དྲིས་པར། ཨ་མྱེས་
ཀྱིས“ད་ཡག་སོང་། ཁྱོད་ཀྱི་ཨ་ཞང་ཆུང་བས་མནའ་མ་ཁྲིད་ཡོང་འདུག་ཟེར་བ་ན།
དེ་རིང་ཁྱོད་ཚོ་ཨ་ཞང་ཆུང་བ་ཚང་དུ་འགྲོ་དགོས། ཁྱོད་ཀྱང་ཁོ་ཚོ་དང་འགྲོགས་
ནས་སོང་ཞིག ཆོས་བྷ་ངེད་གཉིས་ཀྱིས་ཡུལ་སྲུང་བར་བྱེད་ཟེར། ད་ལོའི་ལོ་གསར་
གྱི་སྔ་གཞུག་ཏུ་རང་ཁྱིམ་ལ་མཚོན་ན་གླེང་གཞི་གཙོ་བོ་ནི་ངའི་ཨ་ཞང་ཆུང་བ་
ཡིན། འདིར་གསལ་བཤད་བྱེད་རྒྱུ་ཞིག་ལ། ཁོའི་མིང་ཧྲིལ་པོར་བསམ་གྲུབ་ཚེ་རིང་
ཟེར་ཏེ། ང་ནི་ཆུང་དུས་ནས་ཨ་ཞང་ཆུང་བ་ཞེས་འབོད་རྒྱུར་ལོབས་འདུག་པས།
རྩོམ་གྱི་ནང་དུ་ཡང་དེ་ལྟར་བྲིས་ཡོད། ཀློག་མཁན་ཁྱོད་ཚོ་ཐོག་མར་འབོད་ཚུལ་
དེར་ལོབས་དཀའ་ནའང་། གཏམ་རྒྱུད་ཀྱི་ནང་དུ་ཞུགས་པ་དང་བསྟུན་ནས་ཁྱོད་
ཚོ་ཡང་ང་དང་འདྲ་བར་འབོད་ཚུལ་དེར་ལོབ་ངེས་པར་ང་ལ་ཡིད་ཆེས་ཡོད། ཨ་
ཞང་ཆུང་བ་གླེང་དུས་ངའི་ཨ་མ་ལན་རེར་ངུ་བར་བྱེད་དེ། མོ་ངུ་དོན་ཅི་ཞིག་ཡིན་
པ་ངས་ཡུན་རིང་ཞིག་ལ་ཧ་གོ་མ་སོང་། ལོ་གསར་སྔོན་དུ་དྲོས་ཇ་འཐུང་སྐབས་
157



ཆུ བློ་མང་དོན་གྲུབ།
ཤིག་ལ་ཨ་མྱེས་ཀྱིས་ཨ་མར་གཏད་ནས“དབང་འཚོ་སྐྱིད། ཁྱོད་ཚང་གི་བསམ་གྲུབ་
ཚེ་རིང་གིས་ད་དུང་མནའ་མ་ཞིག་ཁྲིད་ནས་མ་ཡོང་ངམ། ད་མནའ་མ་ཞིག་མ་
བླངས་ཚེ། ཨ་མ་ཀུན་སྐྱིད་ཀྱིས་མོ་ལས་མཐའ་དག་ལས་ནས་ལོག་རྒྱུ་རེད། བལྟས་
བལྟས་ལ་སྐེམ་ནས་འགྲོ་བཞིན་འདུག”ཟེར་བར། ངའི་ཨ་མས“ཁོ་ལ་དྲན་རྒྱུ་མང་
བས་ཅི་ཞིག་བྱེད་བཞིན་པ་སུས་ཤེས། སྲུ་མོ་དེ་འདྲ་བཟང་མོ་ཞིག་བདས་ཟིན་པས།
རྒྱུ་འབྲས་ལ་རུང་ངམ། ད་དུང་སྒོར་མོ…"ཞེས་མགྲིན་པ་བརྣངས་ནས་ཚིག་རྔ་
སྐྱོང་མ་ཐུབ། དེར་ཨ་ཕས“མནའ་མ་ཁྲིད་ཡོང་མིན་ཐད་ཁྱོད་གཉིས་ཀྱིས་སེམས་
ཁུར་བྱེད་མི་དགོས། སྔགས་རྒན་དེས་བཀག་འདུག་པ་མ་གཏོགས། ཁྲིགས་སེར་
བཏང་ཡོད་པ་འདྲ། དེ་ལས་གཙོ་བོ་ཨ་ནེ་སྒྱུག་མོ)སྨན་ཁང་ལ་སྟོན་རྒྱུ་གལ་ཆེ་”ཟེར་
བས། ཁོ་ཚོའི་གླེང་གཞི་ཡང་ངའི་ཨ་ཡེ་དང་དེ་ནས་ལྷ་ལྡན་དགོན་པར་ཡོད་པའི་
ཨ་ཁུ་ཆོས་འབྱོར(ངའི་ཨ་ཞང་ཆེ་བ་སྟེ། སྐྱ་མིང་ལ་ལྷ་ཆེན་རྒྱལ་ཟེར)བཅས་ཀྱི་
ཕྱོགས་སུ་འཁོར་སོང་།
དེའི་དུས་ངས་བཟའ་མི་ཆེ་བ་དག་གི་ཁ་བརྡ་འགའ་རེར་ཉན་པ་ཡིན་ལ།
སྐོར་ཞིག་རྣ་རྒྱབ་ཀྱི་རླུང་ལ་བསྐུར་ནས་དེ་འདྲ་གསལ་པོ་ཉན་གྱིན་མེད། ཉན་ཡང་
ཁ་ཤས་ཤིག་མི་གོ་བས་བག་མེད་དུ་རྩེ་རྒྱུ་ནི་དོན་བྱ་མཐའ་དག་གི་རྩེ་མོར་འཇོག་
བཞིན་ཡོད། ཡིན་ནའང་ཨ་མྱེས་ཀྱི་གཏམ་དེ་གོ་ལ། ལྷག་དོན་དེ་རིང་ཨ་ཞང་ཆུང་
བ་ཚང་དུ་འགྲོ་རྒྱུའི་གོ་སྐབས་བྱུང་བས། ངས་ཀྱང་ཨ་མར་ལོ་གསར་ལ་གོན་མྱོང་
བའི་ལཱ་བ་སོ་མ་ཁ་ཚང་དེ་གོན་དུ་བཅུག་རྗེས། སྡེ་བ་ཞོལ་མ་ནག་ཤུལ་ཟེར་བར་
ཡོད་པའི་ཨ་ཡེ་ཚང་དུ་སོང་།



བློ་མང་དོན་གྲུབ། ལ་
དེ་ཡང་ང་ཚོའི་སྡེ་བ་ནི་རྨ་ལུང་ཁུལ་ཐོག་དང་སྤྱི་ལེ་ཉི་ཤུ་ཙམ་གྱི་ས་ན་ཡོད་
དེ། རོང་མ་འབྲོག་གི་སྡེ་བ་ཞིག་ཡིན། ཞིང་ས་དེ་འདྲ་མི་ཆེ་ནའང་ཕྱུགས་ཟོག་སྐྱོང་
ས་མི་ཆོག་རྒྱུ་མེད། སྐབས་དེ་ནི་འགན་གཙང་ལེན་བྱས་ནས་དེ་འདྲ་མ་འགོར་བའི་
དུས་ཡིན་པས། ཁྱིམ་སོ་སོར་རྟ་ལུག་དང་བ་བོང་སོགས་སྒོ་ཕྱུགས་འགའ་རེ་མེད་
མཁན་མི་འདུག ངའི་ཨ་མ་ནི་ནག་ཤུལ་སྡེ་བ་ནས་སྡེ་བ་གོང་མ་རི་རྩ་ཞེས་པར་
གནས་ལ་ཡོང་བ་སྟེ། དེའི་དུས་ངའི་ཕུ་བོ་ཆོས་སྐྱོང་བཀྲ་ཤིས་དང་ངེད་གཉིས་ཀྱི་
མ་རུ་གྱུར་འདུག ཨ་མས་ངའི་ལག་མགོ་ནས་བཟུང་སྟེ་ཨ་ཕ་དང་མཉམ་དུ་སྡེ་བ་
གཉིས་ཀྱི་བར་ལ་སྤྱི་ལེ་གཅིག་ལྷག་ལས་མེད་པའི་ནག་ཤུལ་སྡེ་བར་ཕྱིན། །
ཨ་ཡེ་ཚང་གི་སྒོ་ཁར་འབྱོར་དུས། ཨ་ཞང་ཆུང་བས་ཁོ་ཚང་གི་སྒོ་ཕྱུགས་
འདྲེས་མ་དེ་ཚོ་སྒོར་འཕུད་བཞིན་ཡོད་པ་དང་། དེ་དག་གིས་གང་སར་ལྕི་བ་དང་
རིལ་མ། རྟ་སྦྱངས་སོགས་བཏང་ཡོད་པས། ངའི་ལྷམ་སོ་མའི་ཞབས་ལ་རིལ་མ་
སོགས་འབྱར་བར་བརྟེན། སོང་ན་དེ་འདྲ་མི་བདེ་བའི་ཚོར་བ་བྱུང་། ཨ་ཞང་ཆུང་
བས་ང་ཚོ་ཡོང་བ་མཐོང་འཕྲལ། ངོ་ལ་འཛུམ་ཤོང་ཚོད་ཅིག་མངོན་བཞིན་ང་ཚོ་
ལ་འཚམས་འདྲི་བྱས་བྱུང་བར་མ་ཟད། ང་ཚོའི་སྣེ་ཁྲིད་དེ་མི་ཁང་ནང་དུ་ཕྱིན།
ནངས་མོ་དེར་ནམ་ཟླ་ཧ་ཅང་འཁྱག་ནའང་། མི་ཁང་ནང་དུ་མི་མང་བའི་ཐོག མེ་
བུས་ཏེ་ཐབ་ལས་ཤ་དྲི་དང་དེམ་ལས་འོ་དྲི་སོགས་མཆེད་དེ་ངེད་ཚང་དང་བསྡུར་
ན་འཁྲུག་ཆ་དོད་པོར་བདོག ཨ་ཡེ་ཀུན་སྐྱིད་ཀྱིས་ང་མཐོང་བས“གཅེས་ཕྲུག་ཟེར་
བཞིན་འགྲམ་པར་འོ་ཞིག་བྱས་སོང་ལ། རུམ་ནས་ཀ་ར་དང་ཤོག་སྦག་སོགས་ཟ་
སྤྱད་དང་རྩེ་སྤྱད་སྣ་ཚོགས་ཤིག་བླངས་ནས་ངའི་ཨམ་ཕྲག་ནང་བཅུག་སོང་། ངས་
159



* བློ་མང་དོན་གྲུབ།
ནངས་མོ་དེར་མི་མང་པོ་འདུག་ཟེར་བ་ནི་ཚ་ཐབ་སྟེང་ངའི་ཨ་ཞང་ཆེ་བ་ཨ་ཁུ་
ཆོས་འབྱོར་བསླེབས་འདུག་ལ། ད་དུང་བོད་ལྭ་གོན་པའི་ཤ་ཉེ་སྟེ་ཕ་ཨ་ཁུའི་གྲས་སུ་
གཏོགས་པ་འགའ་རེ་ལས་གཞན། ངའི་ཨ་ཕ་དང་ཨ་ཞང་ཆུང་བ་བཅས་ཙོག་ཡོད།
གོ་ཁ་རུ་ངའི་ཨ་ཡེ་དང་ཨ་མ་ལས་གཞན། ཨ་མའི་ཕ་ཚན་དུ་གཏོགས་པའི་ཨ་ཅེ་
འགའ་རེ་ཡང་ཡོད་ལ། ཁོ་མོ་ཚོ་ནི་ཅི་ཞིག་གིས་དེད་ནས་ཡོང་བཞིན་པ་ལྟར་ཁྱིམ་
ཕྱི་ནང་དུ་ཕར་འགྲོ་ཚུར་རྒྱུག་བྱེད་བཞིན་འདུག ཆེས་ལྷོད་ལ་བབས་ཡོད་པ་ནི་ཨ་
ཞང་ཆུང་བས་གསར་དུ་ཁྲིད་ཡོང་བའི་མནའ་མ་ཨ་ནེ་དཀར་མོ་ཞེས་པ་དེ་དང་
མོའི་བྱིས་པ་གཉིས་ཀ་ཡིན་ཏེ། ཁོ་གཉིས་གོ་འདབས་སུ་གདན་དཀར་ཞིག་གི་སྟེང་
འཇམ་ཅག་གེར་ཙོག་འདུག མོས་ཐོག་མཐའ་བར་གསུམ་དུ་མགོ་བོ་བསྒུར་ནས་
བསྡད་སོང་ལ། མོའི་བྱིས་པ་དེས་ཐོག་མཐའ་བར་གསུམ་དུ་མི་ཆ་མེད་དེ་དག་ལ་
རིག་རིག་ཏུ་ལྟ་བཞིན་བསྡད་ཡོད། ཨ་ནེ་དཀར་མོ་ནི་ངའི་ཨ་ཞང་ཆུང་བའི་བཟའ་
ཟླ་སྔོན་མ་དེ་དང་འདྲ་བར་ཤ་རྩ་དཀར་བ་ཞིག་མ་རེད། ང་མོའི་གམ་དུ་ཙོག་པུར་
བསྡད་དེ་ལན་རེར་མོའི་ངོ་ལ་བལྟས་པ་དང༌། ལན་རེར་སྐེ་སྡུན་དུ་བསྲིངས་ནས་
མོའི་བུ་ཆུང་དེར་བལྟས་པ་ལ། ངའི་ཨ་ཞང་ཆུང་བ་ཧ་ཅང་ནག་པ་ནང་བཞིན་ཨ་
ནེ་དཀར་མོ་ཡང་མོའི་མིང་ལས་ལྡོག་སྟེ་ནག་ལ། མོའི་བུ་ཆུང་ཡང་དཔེ་དེ་དང་དེ་
བཞིན་རེད། བུ་ཆུང་དེ་ནི་ངོ་ནག་ཐོག་མགོ་བོ་ཆེ་ལ་རྣ་བ་བརྒྱངས་ཤིང་སྐེ་ཚིགས་
ཕྲ་བས། ངའི་སེམས་སུ་ཉིན་ཞིག་སྐེ་ཚིགས་དེ་ཡིས་མགོ་བོ་དེ་དང་རྣ་བ་དེ་མ་ཐེག་
པར་འགྱེལ་སོང་ན་ཇི་ལྟར་བྱའམ་སྙམ་པས། ཁོ་ལ་བལྟས་ནས་བསྨུག་བསྨུག་ཏུ་
བགད་པ་ཡིན། བུ་ཆུང་དེས་ང་ལ་རིག་རིག་ཏུ་བལྟས་སོང་ལ། ཁོའི་ཨ་མས་ཀྱང་ང་



བློ་མང་དོན་གྲུབ།
ལ་རིག་རིག་ཏུ་བལྟས་སོང་། བར་དེར་ཨ་ཞང་ཆུང་བ་ཡོང་ནས་ང་ལ“ཁྱོད་ཀྱིས་
ཀུན་བཟང་རྒྱལ་ཁྲིད་དེ་སྒོ་ཁར་རྩེ་རུ་སོང་ཞིག སྲང་བར་དུ་བྱིས་པ་མང་པོས་ཁ་
བ་རྡོག་པོར་བསྒྲིལ་ནས་རྩེ་བཞིན་ཡོད”ཟེར། ང་དགའ་སྟེ་ཕར་སོང་ནས་ངའི་ཨ་
མ་ནང་བཞིན་བུ་ཆུང་དེའི་ལག་མགོ་ནས་བཟུང་སྟེ་སྒོ་ཁར་རྩེ་རུ་སོང་། ལྷས་ལ་
བསླེབས་ཚེ་ངས་གཞི་ནས་ཁོ་ལ་ང་དང་འདྲ་བར་རལ་བ་བཞག་མེད་པ་ཚོར་ལ།
སྐྲ་ཡོངས་སུ་བྲེགས་ཟིན་ཀྱང་ཕལ་ཆེར་ཁེ་གྲི་ཡིས་བྲེགས་པ་འདྲ་བས་རིམ་པ་ཞིག་
མཐོ་ལ་རིམ་པ་ཞིག་དམའ། ལྷག་པར་ཁོས་ང་ལ་བལྟས་ནས་དགོད་ཙམ་བྱས་པར།
རྣ་བ་བརྒྱངས་འདུག་པ་དེ་ཡང་ཡར་ལ་འགུལ་ཙམ་བྱས་སོང་བས། ངས་འདི་ནི་
དངོས་གནས་བྱིས་པ་མཚར་བོ་ཞིག་འདུག་སྙམ་སོང་།
ལོ་དེའི་དཔྱིད་ཀར་ང་ནི་ལོ་རིམ་དང་པོའི་སློབ་སྐབས་གཉིས་པར་བསླེབས་
པས། སློབ་གྲྭར་འགྲོ་རྒྱུར་ཅུང་གོམས་ལོབས་སུ་སོང་ཡོད། སློབ་སྐབས་སྔོན་མ་དང་
འདྲ་བར་ནམ་རྒྱུན་རང་སྡེ་ནས་ནག་ཤུལ་སྡེ་བའི་ནང་འགྲོ་སའི་ལམ་ཕྲན་དེ་དེད་
ནས་སློབ་གྲྭར་སོང་བ་ཡིན། སློབ་གྲྭ་དེ་ནི་ནག་ཤུལ་སྡེ་བའི་ཞོལ་དུ་ཡོད་པའི་ཨ་
རིན་སྡེ་བ་ཐེ་བའི་ངེད་སྡེ་བ་གསུམ་པོའི་སློབ་གྲྭ་ཡིན་པས། སློབ་མའི་གྲངས་ཀ་བརྒྱ་
ལ་ཉེ་བ་ཙམ་འདུག དེའི་དུས་སློབ་གྲྭའི་ནང་དུ་ད་ལྟ་དང་འདྲ་བར་ཟ་ཁང་སོགས་
མེད་པར་བརྟེན། ཁྱིམ་བདག་ཚོས་སློབ་མ་དག་གི་དཔེ་ཁུག་ནང་གོ་རེ་མི་རྒན་ཚོའི་
ལག་པའི་ཆེ་ཆུང་ཡོད་པ་ཙམ་རེ་དང༌། དམ་བེའི་ཁ་གཅོད་རྒྱུ་འགྱིག་ལས་གྲུབ་པ་
ཅན་རེའི་ནང་ཇ་ནག་ཁུ་གང་རེ་བླུགས་ཡོད་པ་དེ་ཁྱེར་ནས་འགྲོ་དགོས་ཏེ། དྲོས་
ཇའི་སྐབས་སུ་ཚང་མ་ཁྱམས་འདབས་ཀྱི་རྡོ་སྟེགས་སུ་གྲལ་བསྒྲིགས་ནས་ཙོག་སྟེ་
161



རང་ཟས་རང་གིས་ཟ་བ་ཡིན། ང་ལ་མཚོན་ན་ཨ་ཞང་ཆུང་བ་ཚང་སྡེ་བ་དེའི་ནང་
ཡོད་པས། ལན་རེར་སློབ་གྲྭ་གྲོལ་མ་ཐག་ཁོ་ཚང་དུ་འགྲོ་བཞིན་ཡོད། ལྷག་པར་ཨ་
མ་དང་ཨ་ཕ་སོགས་ཨ་ཡེ་ལ་སྐོར་རྒྱག་ཏུ་ཡོང་དུས་ཁོ་ཚང་དུ་ངེས་པར་འགྲོ་བར་
བྱེད་དེ། འགྲོ་ཐེངས་རེར་ཀུན་བཟང་རྒྱལ་དང་མཉམ་དུ་རྩེ་ཐུབ་པར་བརྟེན། སེམས་
ལ་སྨྲ་མི་ཤེས་པའི་དགའ་སྤྲོ་སྐྱེས་མྱོང་། ཡིན་ནའང་ཕ་མ་གཉིས་དང་ཨ་ཞང་ཆུང་
བ་བཟའ་ཟླ་གཉིས་སོགས་ཀྱི་ངོ་རུ་ནམ་རྒྱུན་སྡུག་གི་མུན་པ་ཞིག་འཐིབས་འདུག་
པས། ངེད་གཉིས་ཀྱང་ཁྱིམ་དུ་བསླེབས་ཚེ་བག་མེད་དུ་རྩེ་མི་ཐུབ་སྟེ། རྒྱུ་མཚན་ནི་
ཨ་ཡེ་ཀུན་སྐྱིད་ན་བཞིན་ཡོད་པས་རེད། །
ངའི་དྲན་ངོགས་སུ། སྟོན་ལས་ཀྱི་མགོ་མ་བརྩམས་པའི་སྔོན་དུ་ཁོ་ཚོས་ཨ་ཡེ་
ཁུལ་སྨན་ཁང་དུ་ཁྲིད་ནས་ཉིན་བཅུ་ལྷག་བསྡད་སོང་ལ། ཕྱིར་ཡོང་དུས་ཇེ་དགར་
རབ་ཅིག་སོང་འདུག་ནའང་། ད་ནི་ཟླ་གཉིས་ལས་མ་འགོར་བར་ཨ་ཡེ་མལ་སའི་
ནང་དུ་ལྷུང་འདུག་ཟེར། དོན་དེར་ངེད་ཚང་དུ་དགོང་མོ་ཞིག་ལ་ཨ་མྱེས་ཀྱིས“སྐྲན་
ནད་ནི་ལས་ཀྱི་ནད་ཡིན་པས་སུས་ཀྱང་བཟློག་མི་ཐུབ། དབང་འཚོ་སྐྱིད། ད་སེམས་
ཁུར་མ་བྱེད། འཇིག་རྟེན་གཏམ་དཔེར་ཆོས་སྔ་བཅོས་རྟ་ཕོ་ཁལ་བཀལ། ཆོས་
ཕྱི་བཅོས་ར་མདའ་རྗེས་གཅོད་ཟེར་བ་ཡིན་པས། འུ་ཚང་གིས་ཀྱང་ཀུན་སྐྱིད་ལ་
སྨན་བླའི་སྟོང་མཆོད་ཅིག་བཟུང་ན་ལེགས། ཨ་ཡེ་མོ་བསོད་དམན་མ་རེད་བསོད་
བཟང་རེད། ལོ་བཅུ་ལྷག་གི་སྔོན་ཡིན་ཚེ། མཆོད་མེ་ལྟ་ཅི་ཚ་གསུར་རེ་ཕུལ་རྒྱུ་ཟེར་
ནའང་དཀའ་མོ་ཡིན། རྡོ་རྗེ་ཚེ་བརྟན། ཁྱོད་སང་ཉིན་ལྷ་ལྡན་དགོན་པའི་ནང་ཨ་
ཁུ་ཆོས་འབྱོར་ལ་དོན་དེ་ཞུ་རུ་སོང་། ཆོས་སྐྱོང་བཀྲ་ཤིས། ཁྱོད་མུ་མཐུད་དུ་ཟོག་



བློ་མང་དོན་གྲུབ།
ལུག་རྣམས་འཚོ་རུ་འགྲོ་དགོས། ནམ་རྒྱུན་ས་ཕྱོགས་གཅིག་ལ་མ་འདེད། དབང་
འཚོ་སྐྱིད་ཀྱིས་འབྲུ་རིགས་སྐྱེ་མོ་འགའ་ཉ་ར་བྱོས”ཞེས་བཀོད་སྒྲིག་བྱས་སོང་། ངས་
ཨ་མྱེས་ཀྱིས་རང་ལ་བཀོད་སྒྲིག་ཅི་ཡང་བྱས་མ་སོང་སྙམ་སྟེ“ཨ་མྱེས། འོ་ན་ངས་ཅི་
ཞིག་བྱེད་དགོས”ཞེས་དྲིས་པ་ལ། ཁོས“ཧི་ཧི”ཞེས་དགོད་བཞིན་ངའི་མགོ་ལ་བྱིལ་
བྱིལ་ཞིག་བྱས་རྗེས“ཁྱོད་སློབ་གྲྭར་འགྲོ་དགོས་པ་ཡིན། ཕུ་བོ་ཆོས་བྷ་བསམ་གཟས་
ནས་ཡུལ་དུ་བཀག་ཟིན་པས། ཁྱོད་ལས་བྱེད་ཅིག་ཏུ་ཨེ་འགྱུར་ལ་ཁྱིམ་མི་གང་བོས་
རེ་བ་བྱེད་བཞིན་ཡོད། ཨ་ཡེ་ཚང་དུ་འགྲོ་དུས་འུར་མ་རྒྱག ཨ་ཡེ་ལ་གནོད་ངེས་
ཡིན། ཨེ་གོ་ཐལ”ཞེས་ལབ་སོང་།
ཟླ་ཕྱེད་ལྷག་ལས་མ་འགོར་བའི་ཉིན་ཞིག་གི་ནངས་མོ། ཨ་ཡེ་ཀུན་སྐྱིད་ཀྱིས་
མ་ལྕོགས་ཐལ་ཟེར་བས། ངེད་ཁྱིམ་མི་གང་བོ་ཨ་ཞང་ཆུང་བ་ཚང་དུ་སྔ་གཞུག་
བྱས་ནས་སོང་ལ། སོང་དུས་ཚང་མ་རང་རང་སར་ངུ་བཞིན་ཡོད་པ་ན། ཀུན་བཟང་
རྒྱལ་ངེད་གཉིས་ཀྱང་མཉམ་དུ་ངུས་པ་ཡིན། ངུ་བའི་ཚེ་ན་ང་ལ་སྣབས་མ་ལུགས་
ཀྱང་། ཀུན་བཟང་རྒྱལ་ལ་སྣབས་ལུགས་ནས་མིག་ཆུ་སྣབས་དང་འདྲེས་ཏེ་མཉམ་
དུ་ཕྱིས་སོང་བས། ཁའི་གཡས་གཡོན་སོགས་ནི་འབྱར་བག་ཅན་གྱི་གཤེར་རྫས་དེས་
བརྗོད་པར་བྱས་པ་དང་། ང་ལ་སྐྱུག་མེར་ཅུང་ལངས་སོང་། ཡིན་ནའང་ཁོའི་ཨ་
མས་ཁོར་ཧ་ཅང་གཅེས་པར་འདུག་སྟེ། ལན་རེར་ཚུར་ཡོང་ནས་ལག་པས་ཐད་
ཀར་སྣབས་ཆུ་སོགས་ཕྱིས་འགྲོ་ལ། ཡང་ལན་རེར་ཁོས་ངའི་ཨ་ཞང་ཆུང་བ་མཐོང་
འཕྲལ་ཕར་བརྒྱུགས་སོང་སྟེ་སྐྱིད་པར་འཇུས་ཏེ“ཨ་ཕ”ཞེས་འབོད་པར་བྱེད་དུས།
ཨ་ཞང་ཆུང་བས་ཀྱང་ཁོར་སྙིང་རྗེ་སོང་བ་དང་འདྲ། ཁའི་གཡས་གཡོན་གྱི་སྣབས་
163



བློ་མང་དོན་གྲུབ།
ཆུ་སོགས་བོད་ལྭའི་ཐུ་བ་སོགས་ཀྱིས་འབྱིད་པར་བྱེད། ཚུལ་དེ་དག་མཐོང་བར། སྡེ་
མི་དག་གིས“ཀན་ཕ་བུ་གཉིས་ཀ་སྙིང་མ་རྗེ་”ཟེར་ནས་སླར་ཡང་མིག་ཆུ་འཆོར་ལ་
ཁད་བྱེད་པས། ངས་ཀྱང་ཁོའི་སྣབས་ལ་ཁ་ཡ་མ་བྱས་པར། ཁོ་སྒོར་ཁྲིད་དེ་སྲང་
བར་དུ་བྱིས་པ་གཞན་དག་དང་འགྲོགས་ནས་རྩེ་བ་ཡིན། །
དོན་ཆེན་དེ་བྱུང་རྗེས། ང་ལན་རེར་ཨ་ཞང་ཆུང་བ་ཚང་ལ་སོང་དུས་སུ། ཡིད་
མི་བདེ་བའི་ཚོར་བ་རེ་གཉིས་འབྱུང་བར་བྱེད་དེ། དེ་ནི་སྔོན་ཆད་ཨ་ཡེ་ཉལ་སར་
ལྷུང་སའི་ཁང་པ་དེའི་སྒོ་ལམ་བརྒྱུད་ནས་འགྲོ་དུས་ཡིད་ལ་མི་བདེ་བའི་ཚོར་བ་
ཞིག་འབྱུང་བ་དང༌། ཡང་ཀུན་བཟང་རྒྱལ་གྱི་ཨ་མས་ཁོའི་མིང་ལ་ཀུན་བྷེ་ཞེས་
འབོད་པར། ངའི་ཨ་ཞང་ཆུང་བས་ཀྱང་དེ་ལྟར་བོས་བྱུང་བར་མི་བདེ་བའི་ཚོར་
བ་རེ་འབྱུང་ངེས་པ་རང་ཡིན། ཡིན་ནའང་འཇིག་རྟེན་སྟེང་གི་བྱ་དངོས་གང་དང་
གང་ཞིག་ཡིན་ཡང༌། གསར་དུ་འབོད་དུས་མི་བདེ་བའི་ཚོར་བ་འདྲ་འབྱུང་སྲིད་
ཀྱང་། འབོད་ཐེངས་མང་བ་དང་བསྟུན་ནས་ཁ་ལ་ལོབས་འགྲོ་བར་མ་ཟད། ཧ་
ཅང་བདེ་བའི་ཚོར་བ་ཡང་འབྱུང་བར་བྱེད། དེ་བས་ངས་ཀྱང་ཁོ་ལ་ཀུན་བཟང་
རྒྱལ་ཞེས་འབོད་པ་རིམ་བཞིན་བརྗེད་དེ་ཀུན་བྷེ་ཞེས་བོས་པ་དང་། ཁོའི་རྩེ་རོགས་
རྣམས་ཀྱིས་ཀྱང་དེ་ལྟར་བོས་འགྲོ་བའི་མཚུངས་སུ། སྡེ་མི་རྣམས་ཀྱིས་ཀྱང་དེ་ལྟར་
འབོད་པ་བྱུང༌། །
སློབ་གྲྭས་དགུན་གནང་གཏོང་ལ་ཉེ་བའི་ཉིན་ཞིག ང་དེ་སྔོན་དང་འདྲ་བར་
ཨ་ཞང་ཆུང་བ་ཚང་ལ་དྲོས་ཇ་འཐུང་དུ་སོང་བར། ངའི་ཨ་ཕ་ཡང་ཁོ་ཚང་དུ་ཡོང་
འདུག ཨ་ནེ་དཀར་མོ་དང་ཀུན་བྷེ་གཉིས་ཀ་རང་ཁྱིམ་དུ་ལོག་སོང་བས། ཨ་ཞིང་
164



བློ་མང་དོན་གྲུབ།
ཆུང་བ་དང་ཨ་ཕ། ངེད་གསུམ་པོས་ཡུང་མའི་རྩམ་པ་ཟོས་པ་ཡིན། གཡིས་དང་ཚྭ་
ཁུ་ཁོ་ན་ལས་བསྲེས་མེད་པའི་ཡུང་རྩོམ་དེ་ཟ་བཞིན་ཁོ་གཉིས་ཀྱིས་ཁ་བརྡ་མང་
པོ་ཞིག་བྱས་སོང་ཡང་། ངས་དེ་ལས་ཚིག་འགའ་རེའི་ནང་དོན་ཡེ་ནས་གོ་མ་སོང་
སྟེ། དེ་ནི་ཨ་ཞང་ཆུང་བས“ད་བཟང་འདུག དཀར་མོར་ཡང་ཕུང་བོ(མངལ་སྦྲུམ་
པ)ཡོད་པས། ཨ་མ་དྲིན་ཆེན་མའི་རྣམ་ཤེས་ཡིན་པར་ཁྲིགས་ཁྲིགས་མེད”ཅེས་པ་
དང་། ཡང“ད་ལོ་སྡུག་འཁུར་དགོས་པར་བརྟེན། གཉེན་སྟོན་སང་ལོར་མི་འཇོག་
ཀ་མེད་བྱུང་ལྟ་བུ་སོགས་བཤད་སོང་བ་དེ་རེད། དེ་ལས“ཕུང་བོ་ཡོད་པ”ཟེར་བ་
དང༌། “སྡུག་འཁུར་དགོས་པ”ཞེས་པའི་དོན་ནི་ཧ་ཅང་གོ་དཀའ་སྟེ། ཚིག་དེ་དག་
སློབ་གྲྭར་ཁྱེར་ནས་རང་ལས་ཆེ་བའི་སློབ་མ་འགའ་རེར་དྲིས་ཀྱང་། ཁོ་ཚོས་ཀྱང་
མགོ་བོ་གཡུག་གཡུག་བྱས་ཏེ་མི་ཤེས་པའི་བརྡ་བསྟན་བྱུང་བས། ངས་ཀྱང་ཕྱི་དྲོའི་
སློབ་ཁྲིད་ཀྱི་འགྲོས་དང་བསྟུན་ནས་དོན་དེ་ཡོངས་སུ་བརྗེད་ནས་ཨ་མྱེས་སོགས་
ལ་དྲིས་མ་མྱོང་། །
ལག་ཆགས་ནས་ཚིག་གྲུབ་བྱེད་ཀྱི་རྒྱུ་རུ་གྱུར་པའི་མིང་དེ་དག་གི་དོན་མཐའ་
དག་ཤེས་དུས་སུ། དེ་ནི་ཨ་ཞང་ཆུང་བའི་ཕྱི་ལོའི་འཆར་གཞི་གཙོ་བོ་གཉིས་ཏེ། སྔ་
མ་ནི་སྟོན་དུས་དེར་ཀུན་བྷེ་ལ་ནུ་བོ་བསོད་ནམས་དོན་གྲུབ་སྐྱེས་པར་འབྲེལ་བ་
ཡོད་པ་དང༌། ཕྱི་མ་ནི་ལོ་དེའི་ལོ་གསར་རྗེས་སུ་ཨ་ཞང་ཆུང་བ་དང་ཨ་ནེ་དཀར་
མོ་གཉིས་ཀ་གཉེན་སྒྲིག་བྱས་པར་འབྲེལ་ནས་ཡོད།
ཁོ་གཉིས་ཀྱི་གཉེན་སྟོན་དེ་ནི་ཅུང་གཟབ་རྒྱས་ཆེ་བ་ཞིག་སྟེ། ཁ་ལ་ཟ་རྒྱུ་ལས་
ཁ་ནས་བཤད་རྒྱུ་མང་བའི་གཉེན་སྟོན་རིང་མོ་ཞིག་རེད། སྟོན་ཐོག་ཏུ་ཨ་ཞང་གཙོ་
165



བློ་མང་དོན་གྲུབ།
བོ་སྔགས་པ་ཨོ་རྒྱན་རྡོ་རྗེ་ཟེར་བ་སྟེ། འགྲམ་པ་དང་མ་ནེ་བཅས་ལ་སྨ་རས་ཁེངས་
པའི་རྒད་པོ་ཡར་གསེག་ཅིག་གིས་གཏམ་རིང་པོ་ཞིག་བཤད་སོང་། གཏམ་ནང་
བཀོལ་པའི་གཏམ་དཔེ་ནི“མི་རྒྱུ་དང་བཅས་པ། རྒྱུ་གཡང་དང་བཅས་པ་ཁྱོད་ཚང་
ལ་བྱིན་ཡོད”ཟེར་བ་སོགས་རེད། ངའི་སེམས་སུ་དེ་ནི་གཏམ་དཔེ་ཡག་པོ་ཞིག་རེད་
འདོད་བྱུང་ནའང་། རྗེས་སུ་སློབ་གྲྭ་འཚོགས་རྗེས་གཏམ་དཔེ་དེ་ནི་ངའི་ཨ་ཞང་
ཆུང་བ་དང་ངེད་གཉིས་ཀྱི་མཚང་ལྟ་བུ་ཞིག་ཏུ་གྱུར་འདུག ཕལ་ཆེར་དེ་ནི་ནག་
ཤུལ་སྡེ་བའི་གསར་བུ་སྐོར་ཞིག་གིས་བཅོས་པ་འདྲ་སྟེ། ཁོ་ཚོ་སྡེ་བའི་སློབ་མ་མ་
རབས་སྐོར་ཞིག་གིས་སྔགས་རྒན་དེས“མི་གཉིས་རྒྱུ་དང་བཅས་པ་རྒྱུ་གཉིས་གཡང་
དང་བཅས་པ་ཁྱོད་ཀྱི་ཨ་ཞང་ཚང་ལ་བྱིན་ཡོད”ཅེས་ང་མཐོང་ཐེངས་རེར་དེ་ལྟར་
བཤད་འགྲོ་ལ། ད་དུང་འགྲེལ་བཤད་ཀྱི་ཚུལ་དུ“མི་གཉིས་ཟེར་བ་ནི་དཀར་མོ་མ་
བུ་གཉིས་ཡིན་ལ། རྒྱུ་གཉིས་ཟེར་བ་ནི་བོད་ལྭའི་སྟེང་དུ་རྒྱ་ལུ་བཞག་ནས་བྱིན་སོང་
བ་དེ་སྟོན་པ་ཡིན”ཅེས་སྨྲ་བར་མ་ཟད། ད་དུང་ངའི་ཨ་ཞང་ནག་ལྡང་གིས་སྔགས་
པ་རྒྱ་ལྡང་གི་ཤེད་ལ་མ་འདང་བར་ཀུན་བྷེ་རྗེས་སུ་མངགས་པ་ཡིན་ཚུལ་སོགས་
ཀྱང་བདེན་ཅོག་ཅོག་ངང་སྨྲས་བྱུང་། བཤད་མཁན་མང་ཆེ་བ་ནི་ལོ་རིམ་བཞི་པ་
དང་ལྔ་པའི་སློབ་མ་དག་ཡིན་པས། ངས་ཁོ་ཚོར་རྡུང་རེས་བྱ་མ་ཕོད་པར་སྔ་དྲོའི་
སློབ་ཁྲིད་གྲོལ་མ་ཐག་མིག་མཆི་མ་ཤ་ལེར་ཨ་ཞང་ཆུང་བ་ཚང་དུ་སོང་། སོང་བས་
མི་ཚད་གོང་གསལ་གྱི་གཏམ་དག་ངུ་ཞོར་ལ་ཤར་ཤར་དུ་ཨ་ཞང་ཆུང་བར་སྨྲས་
པ་ལ། ཁོས་ངའི་ངུ་ཁ་ཡག་པོར་བཀག་རྗེས་ཁྲོ་ཉམས་དང་བཅས“བཤད་མཁན་
གཙོ་བོ་ནི་ཡོན་ཏན་ཁྱི་ཁ་དེ་ཡིན་པས། ངས་ཁོའི་ཁ་ནང་གི་ཁྱི་སོ་དེ་ཇི་ལྟར་བསློག་
166



བློ་མང་དོན་གྲུབ། མི་ཚེ་
པར་ལྟོས་ཨང”ཞེས་སྨྲས་རྗེས། ཀུན་བྷེ་ངེད་གཉིས་ལག་གཡས་གཡོན་གྱིས་བཟུང་
ནས་སྡེ་འདབས་བསྙེགས་ཏེ་སོང་། ཁོའི་གོམ་སྟབས་མྱུར་ཐོག་ངེད་གཉིས་ཀྱི་ལག་
པ་བསྡམས་པ་ཐལ་དྲགས་པ་ན། གསར་བུ་ཞིག་གིས་ཞིང་ལ་ཕྲུ་སློག་རྒྱག་པའི་སར་
བསླེབས་དུས་སུ། ངེད་གཉིས་ཀྱི་ལག་པ་དེ་དམར་པོ་དམར་རྐྱང་དུ་བཏང་འདུག
གསར་བུ་དེ་ནི་ཡོན་ཏན་ཁྱི་ཁ་ཟེར་བ་དེ་ཡིན་པ་འདྲ་སྟེ། ངའི་ཨ་ཞང་ཆུང་བས་ཁོ་
ལ་ཁ་མ་གྲགས་པར་ཁ་མགོ་དང་སྣ་མགོར་ཁུ་ཚུར་གྱིས་གཞུས་སོང་བར། དངོས་
གནས་ཁྱི་སོ་འགའ་བསློགས་ཡོད་ལོས་ཆེ། ཁོས་ཁ་སྣ་བསྐྱོར་ཅིང་པུས་བཙུགས་ནས་
ངའི་ཨ་ཞང་ཆུང་བར་ཞུ་བ་བྱས་སོང་ལ། མཛུབ་བར་ནས་ཁྲག་བར་མེད་དུ་བཞུར་
གྱིན་འདུག་པས། ངའི་སྙིང་ནད་ཀྱང་ནམ་མཁའི་འཇའ་ཚོན་ནང་བཞིན་རྗེས་མེད་
དུ་ཡལ་སོང་།
མཚམས་དེ་ནས་བཟུང༌། ཀུན་བྷེ་ངེད་གཉིས་ལ་སློབ་གྲྭ་རུ་ཐུབ་ཚོད་བྱེད་
མཁན་མ་བྱུང་བས། ཉིན་རེའི་འཚོ་བ་ནི་བདེ་སྐྱིད་ངང་བསྐྱལ་བ་ཡིན་ཅེས་བཤད་
ཆོག ཡིན་ནའང་ཀུན་བྷེ་ལ་མཚོན་ན་རང་ཚོད་ཟིན་གྱིན་མེད་པ་འདྲ་སྟེ། ཁོ་ཚོའི་
འཛིན་གྲྭའི་ནང་གི་སློབ་གྲོགས་ཚོས་ཐུབ་ཚོད་བྱས་འོང་དུས་རྡུང་རེས་རྒྱག་པར་
བྱེད་ལ། རྒྱག་ཐེངས་རེར་ངའི་ཨ་ཞང་ཆུང་བར་ལད་མོ་བྱས་ཏེ་སློབ་གྲོགས་དག་
གི་ཁ་མགོ་དང་སྣ་མགོར་བརྒྱབ་ནས་ཁ་ཁྲག་དང་སྣ་ཁྲག་འབྱིན་པར་བྱེད་པ་ན།
ཁྱིམ་བདག་དག་ངའི་ཨ་ཞང་ཆུང་བ་ཚང་དུ་ཤོར་ནས་ཡོང་ཐེངས་ཇེ་མང་དུ་
བུད་སོང་། དེར་མ་ཟད་ཁོས་ལན་རེར་ལོ་རིམ་གཉིས་པ་དང་གསུམ་པའི་སློབ་མ་
པྲ་ཆལ་འགའ་རེར་ཡང་ཐུབ་ཚོད་བྱས་སོང་བར། དེ་དག་གིས་གཉོམ་མི་འཁུར་
167
༤



སྦྱོག བློ་མང་དོན་གྲུབ།
བར་ངའི་ཨ་ཞང་ཆུང་བ་ནང་བཞིན་ཁོའི་ཁ་མགོ་དང་སྣ་མགོར་གཏད་ནས་བརྒྱབ་
སོང་བར། མཆི་མ་སྣབས་དང་སྣབས་ཁ་ཁྲག་སྣ་ཁྲག་ལ་བསྲེས་ནས་ང་ཡོད་སར་
གཏུགས་བཤེར་ལ་ཡོང་ངེས། ངས་ཀྱང་སློབ་མ་དེ་ཚོ་བཙལ་ནས་དོན་དག་གི་
འབྱུང་རྐྱེན་རྒྱུ་མ་ཕུ་འདེད་བྱས་པར། གནད་དོན་གཞན་སྟེང་ན་མེད་པར་ཀུན་བྷེ་
རང་སྟེང་ན་ཡོད་པས། ཁོ་ལ་སེམས་གསོ་བྱེད་བཞིན་དོན་དེ་དག་རང་དགར་མི་
བསྐྱུར་ཀ་མེད་བྱུང་། ཡིན་ནའང་ཨ་ཞང་ཆུང་བ་ནི་ཁྱིམ་བདག་གཞན་པ་ཚོ་དང་
འདྲ་བར་ཁྱིམ་བདག་དེ་ཚོ་བཙལ་བར་འགྲོ་བཞིན་ཡོད། །
ཀུན་བྷེ་ལ་མཚོན་ན་སློབ་ཆུང་འགྲིམ་དུས་སུ་དྲན་རྒྱུ་མང་བ་ཞིག་ཡིན་པ་
དགེ་སློབ་ཀུན་ལ་བཤད་རྒྱུ་ཆེར་མེད་ཅིང་། སྡེ་ཕྱི་ནང་དང་ཤ་ཉེ་རིང་ཀུན་ལའང་
བཤད་རྒྱུ་མེད། བཤད་རྒྱུ་ཅུང་ཆེ་བ་འགའ་རེ་ཡོད་པ་ནི། ཀུན་བྷེ་ཁོ་ཚོ་ལོ་རིམ་
གསུམ་པར་འཕར་ཏེ་སློབ་སྐབས་གཅིག་རྫོགས་ནས་དགུན་གནང་བཏང་མ་ཐག་
པའི་ཉིན་ཞིག་ལ། ཁོ་དང་བྱིས་པ་སྐོར་ཞིག་སྡེ་བའི་ཁུ་བོ་དར་མ་འགའ་རེ་དང་
མཉམ་དུ་ཟོག་འཚོ་རུ་སོང་བར། ཁུ་བོ་དེ་དག་གིས་ཁོ་ཚོར་ཚོད་ཚོད་ལ་ལ་གཞས་
འགའ་བསླབས་སོང་། ལ་གཞས་ཤེས་ནས་ཁྱིམ་དུ་ལོག་པ་ན། ཁོའི་ཨ་མྱེས་རྒྱ་ལྡང་
སྟེ། སྔགས་པ་ཨོ་རྒྱན་རྡོ་རྗེ་རུ་འབོད་པ་དེ་ཡང་ཀུན་བྷེ་དང་ཁོའི་ཨ་མ་དཀར་
མོ་གཉིས་ལ་བལྟ་རུ་ཡོང་འདུག དགོང་མོ་དེར་ཁོ་ཚོས་ལ་ཕར་ནང་ཚུར་ནང་གི་
ཁ་བརྡ་མང་པོ་བྱས་པས། ཀུན་བྷེའི་ནུ་བོ་བསོད་ནམས་དོན་གྲུབ་ནི་སྔ་མོ་ནས་
གཉིད་སོང་ལ། ཀུན་བྷེ་ཡང་ཉན་གྱིན་ཉན་གྱིན་བདེ་མོའི་གཉིད་ལ་ཞུགས་པར་
མངོན། ཡིན་ནའང་ཕྱི་ཉིན་སྔ་མོ་བཟའ་མི་གང་བོས་ནངས་ཇ་འཐུང་བཞིན་པའི་
168



བློ་མང་དོན་གྲུབ། ་
སྒང་ལ། ཀུན་བྷེའི་ཡིད་ལ་ཅི་ཞིག་དྲན་སོང་བ་ལྟར། བརྒྱངས་འདུག་པའི་རྣ་བ་དེ་
འགུལ་ཙམ་བྱས་རྗེས“ངས་བལྟས་ན་ལམ་མཐིལ་ཡག་གི །ང་སོང་ན་རྐང་མཐིལ་
ཁོའུ(ན)གི །ངས་བལྟས་ན་ཞི་མོ་ཡག་གི །ངས་བསྣམས་ན་རུལ་བསེར་བྲོ་གི་ཞེས་
ལ་གཞས་ཀྱི་དབྱངས་རྟ་ལྟ་བུ་ཞིག་ལ་བཀུག་ནས་བླངས་སོང་། ཨ་མ་དཀར་མོས་
ནི་ཅི་བྱེད་འདི་བྱེད་མ་ཤེས་པར་གོ་ཁའི་མེ་ཡོག་བླངས་ཏེ་ཁོའི་ནག་ཅིང་ཆེ་བའི་
མགོ་ལ་ཤུགས་ཀྱིས་ལན་གཅིག་རྡེག་པར་བྱས་པ་ལ། ཀུན་བྷེའི་མིག་ཆུ་ནི་སྣབས་
དང༌། སྣབས་ཁ་ཆུར་འདྲེས་ཏེ་ཤེད་གང་ཡོད་བཏོན་ནས་ངུས་སོང་བས། ཀུན་བྷེའི་
ཨ་མྱེས་སྔགས་པ་ཨོ་རྒྱན་རྡོ་རྗེ་ནི་ངོ་ཚ་བ་དང་ཁོང་ཁྲོ་ལངས་པ་གང་ཡིན་རྟོགས་
དཀའ་ཡང་། རྟབ་རྟབ་པོར་གོག་མ་ནུར་ཞིག་བྱས་ནས་ལངས་རྗེས་ལྷས་ར་བརྒྱུད་
ནས་འགྲོས་མྱུར་མོའི་ངང་བུད་སོང་། ངའི་ཨ་ཞང་ཆུང་བར་མཚོན་ན་དེ་ནི་བློ་ཡུལ་
ལས་འགོངས་པའི་དོན་ངུ་མ་དགོད་གང་ཡིན་མི་ཤེས་པ་ཞིག་སྟེ། ཁོ་ཡང་གོག་མ་
ནུར་འདྲ་ཞིག་བྱས་ཏེ་ཡར་ལངས་འཕྲལ། རྒྱུག་མ་འདུར་གྱི་ངང་དུ་སྨུག་པོའི་རྗེས་
བསྙེགས་ནས་བུད་སོང་། ཁོ་ཚང་ལ་ཡོང་སའི་ལམ་དེ་སྡེ་བ་གཞུང་གི་ལམ་ཆེན་
དང་འདྲེས་སའི་སུམ་སྣ་དེར། ཁོ་གཞི་ནས་ཁོའི་སྒྱུག་པོའི་རྗེས་ཆོད་སོང་ལ། ད་
དུང་ཉིན་རེ་གཉིས་ལ་སྡོད་དགོས་པའི་རེ་བ་ཞུས་པར། སྐྱུག་པོ་ནི་ངོ་ཚ་དང་ཁོང་
ཁྲོས་མ་བཟོད་པར་སིག་སིག་ཏུ་འདར་བཞིན་འདུག་སྟེ། དེ་སྔོན་གྱི་སྟོན་ཐོག་དང་
བསྡུར་ན་ཁ་ལ་གཏམ་དཔེ་ཡང་མི་ཡོང་བར“ཁྱོད། ཁྱོད་བཟའ་མི་གཉིས་ཀྱིས་ཞི་
ལིར་ཇི་ལྟར་སློབ་གསོ་བཏང་བ་ཡིན། འདི། འདི་འདྲའི་ཁྱིམ་ཚང་ནང་དུ་མི་ཞིག་
ཡོང་ཚུལ་ཡོད་དམ། ད། ད་རུང་ཉིན་རེ་གཉིས་ལ་སྡོད་ཟེར། དུས་ཚོད་གཅིག་ཙམ་
169



ཅོ
ག བློ་མང་དོན་གྲུབ།
ལའང་འདུག་སྲོལ་མི་འདུག ད་བྱིས་པ་འདི་རྒོད་ལ་འཆོར་ཉེན་ཆེ། ངས་འདི་མ་བུ་
གཉིས་ཁྱོད་ལ་སྤྲད་ཟིན་པས། ཅི་བྱེད་ཁྱོད་རང་ཉིད་ལ་གསལ། ངས་མི་ཚེ་འདིར་
འདི་འདྲའི་ངོ་ཚ་ཞིག་ཉོས་མ་མྱོང་། ཁྱོད་ད་ཕྱིར་ལ་སོང་། སོང་ལ་ངའི་ཏ་ལེན་ཁྱེར་
ཤོག”ཅེས་སྨྲས་རྗེས། ལམ་འགྲམ་དུ་རྐུབ་ཐང་ལ་འཕངས་ནས་དབུགས་ལྷེམ་ལྷེམ་
ལེན་བཞིན་བསྡད་བྱུང་། དོན་དེ་ནི་ཕྱིས་སུ་ཀུན་བྷེ་གཙོ་བྱས་པའི་བྱིས་པ་བཞི་ཡིས་
ཨ་རིན་སྡེ་བའི་དུར་ཞིག་བསློགས་ཏེ། དགོང་མོ་སོ་སོའི་མལ་སའི་ནང་སྐྱག་པ་ཤོར་
རྗེས་སུ། ངའི་ཨ་ཞང་ཆུང་བས་ངའི་ཨ་ཕ་ལ་གསང་སྟབས་ཀྱིས་སྨྲ་དུས་ངས་གཞི་
ནས་གསལ་པོར་གོ་བ་ཡིན།
དོན་ངོ་མར་ངའི་ཨ་ཞང་ཆུང་བའི་བཟའ་ཟླ་ཨ་ནེ་དཀར་མོའི་ཨ་ཕ་སྟེ། ཨ་ཁུ་
རྒྱ་ལྡང་བྲོས་མཚམས་ནས། ངའི་ཨ་ཞང་ཆུང་བས་ཀྱང་ཀུན་བྷེའི་རྒྱབ་རྩར་ལངས་
ནས་ཁྱིམ་ཚང་གཞན་ལ་སྒོ་རྒྱུག་བྱ་བའི་ཆ་དེ་གྲིས་གཏུབས་པ་ནང་བཞིན་གློ་རྡེག་
ལ་ཆད་སོང་ཞིང་། དེ་ནས་སྐུད་པ་ནང་བཞིན་མཐུད་སོང་བ་ནི་ཀུན་བྷེ་ལ་ཕྱོགས་
ཀུན་ནས་གནག་གནག་བྱས་སོང་བ་དེ་རེད། ཚུལ་དེར་སྡེ་མི་འགའ་རེས་བསམ་
གྲུབ་ཀྱིས་རང་གི་བུ་ངོ་མ་དེ་ལག་ཆགས་པ་དང་བསྟུན་ནས། ཀུན་བྷེ་ལ་འདང་དེ་
འདྲ་མི་ཆེ་བར་གྱུར་སོང་ཞེས་གླེང་འདྲ་བཟོ་བར་བྱས། དོན་ངོ་མར་དེ་ནི་ཨ་ཞང་
ཆུང་བ་དང་ཨ་ནེ་དཀར་མོ་གཉིས་ཀྱིས་གྲོས་བྱས་ནས་གཏན་འབེབས་བྱས་པ་
ཞིག་ཡིན། ཡིན་ནའང་ངོ་གནག་པ་ཐལ་དྲགས་ནས་ཀུན་བྷེ་སྤ་བཀོང་སྟེ་མིག་ཟུང་
རིག་རིག་བྱེད་པ་དང༌། རྣ་བ་འགུལ་འགུལ་བྱེད་ལ། སྐེ་ཡིས་མགོ་བོ་མི་ཐེག་པའི་
བཟོ་འདྲ་སྟོན་དུས། ཨ་མ་དཀར་མོའི་སེམས་ཡོངས་སུ་སྙི་འགྲོ་བས། རང་གི་བཟའ་
170



བློ་མང་དོན་གྲུབ།
ཟླར“ཐང་ལྷོད་ཅུང་ཙམ་སྟེར་རོགས”ཞེས་མི་བཤད་ཀ་མེད་བྱུང༌། ཨ་ཞང་ཆུང་
བས་ཀྱང་ཐང་ལྷོད་བྱིན་ཏེ་ལན་རེར“གཅེས་ཕྲུག་ནག་རིལ་འདི་སྙིང་མ་རྗེ་ཞེས་སྨྲ་
བཞིན་མགོ་བོར་བྱིལ་བྱིལ་གཏོང་བ་སོགས་བྱེད། ཐང་ལྷོད་དེའི་བར་དུ་ཀུན་བྷེས་
ཡང་བསྐྱར་དོན་རྐྱེན་ཅུང་ཆེ་བ་ཞིག་ལས་པ་ནི་གོང་དུ་ཚིག་སྣེ་བསྟན་ཟིན་པའི་
དུར་ས་བསློགས་པའི་དོན་རྐྱེན་དེ་རེད། །
དུར་ས་དེ་ནི་ནག་ཤུལ་སྡེ་བ་ནས་ཨ་རིན་སྡེ་བར་འགྲོ་སའི་རི་སྒང་སབ་སོབ་
སྐོར་ཞིག་ཡོད་པ་དེའི་འདབས་སུ་ཡོད་དེ། དུས་ཚོད་ནི་ཀུན་བྷེ་ཁོ་ཚོ་ལོ་རིམ་བཞི་
པར་འཕར་འགྱུར་གྱི་དབྱར་གནང་སྐབས་ཤིག་ཡིན། ཁོ་ཚོ་མི་བཞི་ཡོད་པ་ལས་
བསོད་ནམས་བླ་རྒན་དུ་འབོད་པ་དེས་དུར་སའི་ནང་དུ་དོང་ཙེ་སོགས་རྫས་དངོས་
རྩ་ཆེན་བསྡུས་ཡོད་ཚུལ་ཤེས་པ་ལ། ཀུན་བྷེས་ཁོ་ཚོ་རྩ་འཛུགས་བྱས་ཏེ། སོ་སོས་
ཁྱེམ་བུ་སོགས་ས་སློག་སྤྱད་ཀྱི་ཡོ་བྱད་སྐོར་ཞིག་བཟུང་རྗེས། སྡེ་འདབས་ཀྱི་གཞུང་
ལམ་མ་བརྒྱུད་པར་སྡེ་ཟུར་གྱི་གྲམ་པ་བརྒྱུད་ནས་ཕྱིན། དུར་ས་ཡོད་སར་བསླེབས་
དུས་གདུགས་ཚོད་དུ་ད་དུང་ཆུ་ཚོད་གཅིག་ལྷག་འདུག དུར་དུ་སྦས་ཡོད་པའི་
གཤིན་པོ་དེ་ཡང་ཕལ་ཆེར་བགྲང་བྱ་བཅུ་ཕྲག་སྔོན་གྱི་དུས་འདི་འདྲ་བ་ཞིག་ལ་
འདི་གར་སྦས་པར་མངོན་ཏེ། བུ་བུ་མོ་དང་ཚ་བོ་ཚ་མོ་གང་ཞིག་དུར་མཆོད་ལ་
ཡོང་ནས་ཅང་མ་འགོར་བ་འདྲ། དུར་མདུན་དུ་ཀ་ར་སོགས་མཆོད་རྫས་རྩག་རྩིག་
འདུག་པས། ཁོ་ཚོས་ཐོག་མར་དེ་དག་ཟོས་པ་དང༌། དེ་ནས་མི་གཉིས་རེ་ཚན་ཆུང་
གཅིག་བྱས་ནས་རེས་བསྐོར་ཏེ་སློག་མགོ་བརྩམས། ཁོ་ཚོའི་སེམས་སུ་སྨི་གཅིག་ཙམ་
བསློགས་ཚེ་གཞི་ནས་དུར་སྒམ་ལ་ཐུག་འགྲོ་ཞིང་། དུར་སྒམ་ལ་ཐུག་དུས་གཞི་ནས་



སྦྱོ་ བློ་མང་དོན་གྲུབ།
ལག་ཏུ་དོང་ཙེ་སོགས་རྫས་དངོས་རྩ་ཆེན་མང་པོ་འཐོབ་པར་འགྱུར་ལ། དེ་དག་
ཐོབ་ཚེ་ཐད་ཀར་རྫོང་ཐོག་ཏུ་སོང་ནས་ཟ་ཁང་དུ་མཐེབ་ཐུག་བཏུང་ཆོག་སྙམ།
ཡིན་ནའང་ཉི་མ་ནུབ་རིར་ཡོལ་བར་ཐག་ཚད་ཙམ་ལས་མི་འདུག་པའི་དུས་བར་
དུ་བསློགས་ཀྱང་། ཁོ་ཚོའི་པུས་མོའི་མཚམས་ཙམ་ལ་མ་གཏོགས་སློག་མ་ཐུབ་ལ།
མཉམ་ཞིག་བཞག་ཚེ་སྟོད་ཕྱོགས་གནས་རི་མཐོན་པོ་ཨ་མྱེས་སྟག་བཟང་ནི་སྤྲིན་
པ་ནག་རོག་པ་ཞིག་གིས་ཡོངས་སུ་བསྒྲིབས་ཤིང༌། གློ་བུར་འབྲུག་སྒྲ་ལྡིར་ལྡིར་དུ་
གྲགས་བྱུང་བས། ཁོ་ཚོས་རང་ཉིད་ཆར་ནང་དུ་ལུས་འགྲོ་བར་འཇིགས་ཏེ་ཁྱེམ་བུ་
སོགས་བཟུང་འཕྲུལ་འགྲོས་མྱུར་མོའི་ངང་དུ་གཞུང་ལམ་དེད་ནས་ཁྱིམ་ལ་ལོག
དགོང་མོ་དེར། ཡུལ་ལུང་དེ་གར་ཤྭ་འོད་བརྡོལ་ནས་ཆུ་ལོག་གིས་ཕྱི་རུ་ལུས་
པའི་ར་མ་རི་ཤོར་འགའ་རེ་ཁུར་སོང་ལ། ད་དུང་དུར་སློག་ཏུ་ཕྱིན་པའི་བྱིས་པ་
བཞི་པོས་སོ་སོའི་ཁྱིམ་དུ་མལ་སའི་ནང་སྐྱག་པ་ཤོར་སྐད། དེ་ལས་ཀྱང་བསོད་
ནམས་བླ་རྒན་ཟེར་བར་སྨན་ཁང་དུ་བསྡད་ནས་བརྟགས་ཀྱང་རྟོགས་དཀའ་བའི་
ནད་ཅིག་བྱུང་བ་ལ། བཅའ་བ་རིམ་གྲོ་གང་མང་བསྒྲུབས་པས་ཉིན་བཅུ་ལྷག་གི་
རྗེས་སུ་ད་གཟོད་ཁྱིམ་དུ་ཡོང་ཐུབ་པ་ཙམ་བྱུང༌། དོན་དེའི་ཆེད་དུ་ཅུང་མིན་ན་
ནག་ཤུལ་སྡེ་བ་དང་ཨ་རིན་སྡེ་བ་གཉིས་ཐུག་སོང་སྟེ། ཨ་རིན་སྡེ་བའི་དུར་བདག་
ཚང་ནི་མི་གཞི་རྩ་ལག་མང་བའི་ཁྱིམ་ཚང་ཞིག་ཡིན། ནག་ཤུལ་སྡེ་བར་ཤོར་ཡོང་
ནས་ཕ་མེས་ཀྱི་དུར་ས་ཡང་རང་གར་མི་བསྐྱུར་བར་ཤ་འཁོན་ཅི་ཞིག་རྩོད་རྒྱུ་
ཡོད་དམ་ཟེར་བ་ལ། ནག་ཤུལ་སྡེ་བའི་ལོ་ལོན་བསམ་ཤེས་སྐོར་ཞིག་གིས་ཕྱོགས་
གཅིག་ནས་ཁྱིམ་བདག་རྣམས་ལ་དུར་ས་སླར་གསོ་བྱེད་དུ་བཅུག་པ་དང་། ཕྱོགས་



བློ་མང་དོན་གྲུབ། །
གཞན་ཞིག་ནས་དུར་ས་སློག་པའི་ཁྱིམ་དེ་དང་འབྲེལ་ཡོད་ཀྱི་ནག་ཤུལ་སྡེ་བའི་ཤ་
ཉེ་སྐོར་ཞིག་རྩ་འཛུགས་བྱས་ནས་གྱོད་དོན་ཞི་འཇགས་ཡོང་བར་གྲོས་བྱས་པར།
གྲོས་སྣ་ཚོགས་བྱས་པའི་འབྲས་བུ་ནི། དུར་སློག་ཏུ་སོང་བའི་བྱིས་པ་དག་གི་ཁྱིམ་
བདག་གིས་ཁོ་ཚོར་སྒོར་སྟོང་རེ་གཞལ་དགོས་པའི་རེ་བ་དེའི་སྟེང་དུ་བབས། ཁྱིམ་
ཚང་བཞི་པོའི་སྟེང་དུ་དངུལ་ཆད་བབས་བྱུང་བར། ལ་ལས་གཞལ་ཐུབ་ལ་ལ་ལས་
གཞལ་མི་ཐུབ་པས་ན། རྒན་པ་དག་གིས་གྲོས་བྱས་ཏེ་ཤ་ཉེ་ཚོས་རོགས་བྱས་ནས་
དོན་དེ་ཞི་འཇགས་སུ་འགྲོ་བའི་རེ་བ་བཏོན། རེ་བ་དེ་ནག་ཤུལ་སྡེ་བས་དང་ལེན་
བྱས་པར་བརྟེན། གསར་བུ་དག་གིས་ཡ་ལན་སྤྲོད་འདོད་ཀྱི་རེ་བ་དེ་ཕྱོགས་ཡོངས་
ནས་གཞོམ་ཐུབ་སོང་། ཚུལ་དེ་གཞོམ་མ་ཐུབ་ཚེ། གསར་བུ་དག་གི་འདོད་ཚུལ་ནི་
བྱིས་པ་བསམ་མེད་སྐོར་ཞིག་གིས་བསློགས་པ་སྟེ། ཁོ་ཚོ་ཇི་ལྟར་སོང་བ་ཁྱིམ་བདག་
གཅིག་གིས་ཀྱང་མི་ཤེས། ཁྱིམ་བདག་དག་གིས་ཤེས་པ་ནི་བྱིས་པ་བཞི་པོས་མཚན་
གཅིག་ལ་སོ་སོར་མལ་སའི་ནང་སྐྱག་པ་ཤོར་པ་དང་། སྒོས་སུ་བསོད་ནམས་བླ་
རྒན་ལ་ནད་ཡ་མཚན་ཞིག་བྱུང་བ་ཀུན་གྱིས་རྩད་བཅད་པས། ཀུན་བྷེའི་ངག་ལས་
ངའི་ཨ་ཞང་ཆུང་བས་འདྲི་རྩད་ལེགས་པོ་བྱུང་སོང་། འདྲི་རྩད་དེར་བརྟེན་ནས་སྡེ་
བའི་རྒད་པོ་དག་གིས་གྲོས་བྱས་ཏེ། ཨ་རིན་སྡེ་བའི་ཁྱིམ་རྒྱུད་དེའི་དཔའ་རྒོད་དག་
གི་གདོང་བསུས་པ་ཡིན་ལ། གདོང་དེ་དུས་ཐོག་ཏུ་ཡག་པོར་བསུ་ཐུབ་པ་བྱུང་བས།
དོན་ཆེན་དེ་གཞི་ནས་དོན་ཆུང་དུ་བསྒྱུར་བྱུང་ལ། དོན་ཆུང་དུ་བསྒྱུར་ནས་ཁྱིམ་
ཚང་རེས་སྒོར་སྟོང་རེ་འཇལ་བས། སྡེ་བ་གཉིས་ཀ་འཆམ་མཐུན་ངང་འཚོ་བ་རོལ་
ཐུབ་པ་བྱུང༌།



དོན་དེ་བྱུང་རྗེས་སུ། ངའི་ཨ་ཞང་ཆུང་བས་ཁོའི་ཆུང་མ་ལ་སེམས་གཏམ་འདི་
འདྲ་ཞིག་བཤད་སོང་སྟེ། “ཀུན་བྷེ་བསྡད་ཀྱིན་བསྡད་ཀྱིན་ཇེ་རྒོད་དུ་འགྲོ་བཞིན་
ཡོད་པ་ན། ངེས་པར་འུ་བཟའ་མི་གཉིས་ཀྱིས་གདོང་གནག་ནས་ཁོ་ལ་རྗེས་སུ་བྱ་
བ་དེ་འདྲ་མི་བསྒྲུབ་པའི་སློབ་གསོ་གཏང་དགོས”ཞེས་པ་དེ་ཡིན། བསམ་འཆར་
དེར་ཨ་ནེ་དཀར་མོས་ཀྱང་སྔོན་ཆད་ལྟར་རྒྱབ་སྐྱོར་བྱས་བྱུང་བར། མཚམས་དེ་
ནས་བཟུང་ཀུན་གྱིས་མཐོང་ཐོས་བྱུང་བ་ནི་ཕ་གཡར་དང་ཨ་མ་གཉིས་ཀྱི་གཟབ་
ནན་ཏེ། གཟབ་ནན་གྱི་མིག་ཟུང་ནམ་རྒྱུན་ཀུན་བྷེའི་སྟེང་དུ་མདའ་མོ་ནང་བཞིན་
དམིགས་ཡོད་པ་དེ་རེད། །
དམིགས་དྲགས་པའི་རྐྱེན་གྱིས་ཕྱི་སྡེ་བ་དང་ནང་ཚོ་བ་གང་ཡིན་ཡང་། ཀུན་
བྷེའི་མགོ་དེ་ཇེ་ཆེར་འགྲོ་བཞིན་པའི་སྣང་བ་བྱུང་ལ། སྐེ་དེ་ཇེ་ཕྲར་འགྲོ་བཞིན་པའི་
ཚོར་སྣང་བྱུང་བར་མ་ཟད། རྣ་བའང་ཇེ་བརྒྱངས་སུ་འགྲོ་བའི་སྣང་བ་སྟེར་ལ། ད་
དུང་ཁོའི་ངོ་ཡང་ཇེ་ནག་ཏུ་འགྲོ་བཞིན་པར་མ་ཟད། ལུས་ཧྲིལ་པོའང་དེ་འདྲར་
འགྱུར་བཞིན་ཡོད་པས། ཐོག་མར་ཀུན་བྷེའི་ཨ་མ་དཀར་མོའི་སེམས་ཇེ་སྙི་རུ་སོང་
བ་དང་། དེ་ནས་མོའི་སེམས་ཚེགས་ལ་བསྟུན་ནས་ངའི་ཨ་ཞང་ཆུང་བའི་སེམས་
ཀྱང་ཇེ་ཆུང་དུ་སོང་བར་བརྟེན། བཟའ་མི་གཉིས་ཀྱིས་ཀུན་བྷེ་ལ་སྙིང་ཉེ་བའི་
བསམ་པ་བསྟན་བྱུང་ལ། ཡུལ་མི་ཁྱིམ་མཚེས་དག་གིས་ཀྱང་ཀུན་བྷེ་ལ་སྙིང་ཉེ་བའི་
བསམ་པ་བསྟན་བྱུང་།
སྙིང་ཉེ་བའི་བསམ་པ་བསྟན་པ་མང་དྲགས་པས། ཀུན་བྷེའི་བག་ལ་ཉལ་བའི་
དྲན་པ་དེར་རྩ་བ་རྒྱས་ཤིང་ཡལ་ག་ཐོགས་ལ་འདབ་མའང་གྲོལ་བར་མ་ཟད། ཡང་



བློ་མང་དོན་གྲུབ། –
པྲ་ཆལ་གྱི་འབྲས་བུ་གཞན་ཞིག་ཀྱང་ཐོགས་སོང་བར་མངོན།
འབྲས་བུ་དེ་ནི་ནག་ཤུལ་སྡེ་བ་མ་ཟད། ཆུ་བཟང་ཡུལ་ཚོར་ཁྱབ་ལ་ད་དུང་
རྨ་ལུང་རྫོང་དང་རྨ་ལུང་ཁུལ་དུའང་གྲགས་སོང་བའི་དོན་རྐྱེན་ཞིག་སྟེ། དོན་རྐྱེན་
དེའི་འབྱུང་རྐྱེན་ཕར་དེད་ན་ཁོའི་ལག་གི་འབར་ཞུན་རྐང་གཅིག་ལ་རག་ལས་པ་
ཡིན། །
དེ་ནི་ཀུན་བྷེ་ལོ་རིམ་ལྔ་པར་བུད་པའི་སློབ་སྐབས་དེའི་དགུན་གནང་བཏང་
མ་ཐག་པའི་ཉིན་ཞིག་སྟེ། ཁོས་རྒྱབ་ལ་བྲོ་ཁུག་དང་བྲོ་ཁུག་ནང་དུ་བྲོ་དང་ཇ་བླུགས་
ཡོད་པའི་དམ་བེ་བཅུག་པར་མ་ཟད། ད་དུང《སྟག་གཟིག་ནོར་རྫོང》གི་སྒྲུང་དཔེ་
དེབ་གཅིག་དང་འབར་ཞུན་སྒམ་གཅིག་བཅས་བཅུག་ནས་རང་ཁྱིམ་གྱི་ཟོག་ལུག་
དག་འཚོ་རུ་སོང་། དེའི་དུས་སྡེ་བའི་སྟོད་དུ་སྡེ་བ་གཞུང་གིས་ལྕགས་ར་བསྐོར་པའི་
རྩ་ར་ནི་ད་དུང་སྒོ་ཕྱེ་མེད་པས། ཁོས་རང་ཁྱིམ་གྱི་ཟོག་ལུག་འདྲེས་མ་དག་དེད་ནས་རྩྭ་
རའི་ཞོལ་གྱི་ལུང་ཤུར་དེའི་ནང་བཏང་། དེར་མཐུད་ནས་ལྕགས་ར་བརྒལ་ཅིང་རྩྭ་
ར་བརྒྱུད་དེ་གྱེན་དུ་འགོས་པ་ལ། དུས་ཚོད་ཕྱེད་ལྷག་འགོར་པའི་རྗེས་སུ་ལུང་ཤུར་
དེའི་ཕུ་མདའ་བར་གསུམ་མཐོང་ཐུབ་པའི་རི་ཆུང་ཆུང་བུམ་པ་འདྲ་བ་ཞིག་གི་
སྟེང་དུ་བསླེབས། ཁོ་དེ་གར་གློ་ཉལ་བྱས་ནས་བསྡད་དེ་སྒྲུང་དཔེ་ལ་བལྟས་པས། དུས་
ཚོད་ཇི་ལྟར་འགོར་བའང་མ་ཤེས་པར་དྲོས་ཇ་འཐུང་རན་ལ་བསླེབས་སོང་། ཁོ་ཡར་
ལངས་ཤིང་རི་སྒང་དེའི་ཟུར་ཁར་བུད་ནས་རང་ཁྱིམ་གྱི་ཟོག་ལུག་དག་ལ་བལྟས་
པར། ལུག་རྣམས་ལུང་སྐེད་ཡན་དུ་འགོས་ནས་གཟན་ལ་བཀྲམ་འདུག་པ་དང༌། བ་
བོང་སོགས་ཆེ་ཟོག་དག་ལུང་འགྲམ་དུ་འདུག་པ་མཐོང་བས། སྔར་གྱི་གནས་མལ་
175



བློ་མང་དོན་གྲུབ།
དུ་ཡོང་ནས་གོ་རེ་དང་དམ་བེ་བླངས་ནས་དྲོས་ཇ་འཐུངས། དེའི་དུས་དམ་བེ་ནང་
གི་ཇ་ཅུང་འཁྱགས་འདུག་ལ། ཉི་མ་ཡང་སྔ་དྲོ་དང་མི་འདྲ་བར་སྤྲིན་པ་སྐྱ་ལིང་བ་
མང་པོས་གཡས་སྐོར་གཡོན་སྐོར་བྱས་བྱུང་བར་བརྟེན། ཁོས་དྲོས་ཇ་འཐུངས་ཚར་
དུས་གར་ཡོང་མི་ཤེས་པའི་གྲང་འདར་སྔ་ན་མེད་པ་ཞིག་བརྒྱབ་སོང་། གྲང་འདར་
དེའི་སྣ་མ་ཐེག་པར་ཁོ་ལ་མེ་ཁ་གསོས་ནས་ཁ་ལག་བསྲོ་འདོད་ཅིག་སྐྱེས་སོང་སྟེ།
ཕར་ལྟ་ཚུར་ལྟ་ལན་འགའ་བྱས་ཚེ། རི་སྐེད་ན་ཚེར་མ་ནག་ལིང་བ་འགའ་རེ་ཡོད་
པ་མཐོང་བས། ཡར་མར་གྱི་འདང་ཅི་ཡང་མ་བརྒྱབ་པར་ཚེར་མ་དག་ལ་དམིགས་
ནས་སོང༌། དེ་གར་བསླེབས་ནས་ཀྱང་ཚམ་ཚོམ་ཅི་ཡང་མེད་པར་འབར་ཞུན་བླངས་
འཕྲལ་ཚེར་ཕུང་ཆེ་བ་ཞིག་ལ་མེ་བསྒོས། རི་མགོའི་མེ་ལྕེ་ནི་ཁྱིམ་ནང་གི་མེ་ལྕེ་དང་
ཡེ་ནས་མི་འདྲ་བར། འབར་ཤུགས་ཆེ་བར་མ་ཟད། མེ་ལྕེ་གཡོ་ཐེངས་རེ་རེས་ཉེ་
འཁོར་གྱི་རྩྭ་སྐྱ་དག་ལ་མཆོང་སྐྱོད་ཀྱི་ལམ་ནས་མེ་བསྒོ་བར་བྱེད། འདི་གར་མེ་
འབར་བ་གསོད་རྩིས་བྱས་པ་ལ། གནས་གཞན་དུ་དུ་བ་ལྷོག་གེར་མེ་འབར་བར་
གྱུར་པས། ཀུན་བྷེས་སྟོད་ལྭ་བར་ཚངས་ཅན་དེས་ཤེད་ཤུགས་གང་ཡོད་བཏོན་ནས་
མེ་བསད་ཀྱང་མ་སོད་པར། སྡེ་བའི་རྩྭ་ར་ནི་ལུང་བ་རེ་རེ་དང་རི་མགོ་རེ་རེ་བྱས་
ནས་དུ་མེ་གཉིས་ཀྱིས་ཁེངས་སོང་། སྐབས་དེར་སྡེ་བའི་ནང་ནས་རྩྭ་ར་མེར་ཤོར་
པ་མཐོང་བས་མེ་གསོད་ཆས་སྣ་ཚོགས་བཟུང་ནས་བསླེབས་བྱུང་ལ། ཁོ་ཚོ་བསླེབས་
དུས་ཀུན་བྷེ་ནི་སྐྲག་ཐག་ཆོད་དེ《ཧོར་གླིང་གཡུལ་འགྱེད》ནང་གི་ཨ་ཁུ་ཁྲོ་ཐུང་
ནང་བཞིན་རྩྭ་རའི་འདབས་ཀྱི་ལུང་ཤུར་ཞིག་ཏུ་འཕྱི་ཁུང་ཆེན་པོ་ཞིག་ཡོད་པ་
དེའི་ནང་འཛུལ་ནས་བསྐུངས་པས། རྩྭ་ར་མེ་ལ་གཏོང་མཁན་སུ་ཡིན་པ་གནས་



བློ་མང་དོན་གྲུབ། །
སྐབས་སུ་སུས་ཀྱང་ཤེས་མ་སོང་སྟེ། ཚུལ་དེར་འདང་རྒྱག་མཁན་ཡང་ཡོད་མི་སྲིད།
རྒྱུ་མཚན་ནི་སྡེ་མི་ཀུན་གྱིས་སེམས་ཁྲལ་བྱེད་ས་ནི་གནས་དེ་ལས་སྤྱི་ལེ་འགའི་བར་
ཐག་ལས་མེད་པའི་གནས་རི་མཐོན་པོ་ཨ་མྱེས་སྟག་བཟང་གི་འདབས་འབྲེལ་གྱི་
ནགས་ཚལ་ཏེ། ནགས་ཚལ་གང་ཞིག་སྲེག་ཟའི་ཁ་ལ་འཆོར་ཉེན་ཆེ་བ་རང་ཡིན།
ཚུལ་དེ་ཡུལ་ཚོའི་ནང་ཤེས་སོང་བར་མ་ཟད། རྨ་ལུང་རྫོང་དང་རྨ་ལུང་ཁུལ་ཐོག་
ཏུའང་ཁྱབ་སོང་བས། ཁོ་ཚོས་རི་རྩ་དང་ཨ་རིན་སྡེ་བ་ལས་གཞན། རི་སྒང་ཅུང་
མཐོན་པོ་ཞིག་གིས་བར་ཆོད་པའི་སྐྱིད་ལུང(ཀུན་བྷེའི་ཨ་མའི་ཕ་ཡུལ་ཡིན། སྡེ་བ་
དེ་དང་ནག་ཤུལ་སྡེ་བ་གཉིས་ཀྱི་རྩྭ་ས་འདྲེས་ནས་ཡོད)སྡེ་བ་སོགས་ལའང་བརྡ་
བརྒྱབ་པ་ན། སོ་སོས་མེ་གསོད་ཆས་སྣ་ཚོགས་བཟུང་ནས་ཡོང་སྟེ་ཚན་ཆུང་མང་དུ་
བགོས་ནས་མེ་བསད་ཐོག ས་བབ་ཇེ་མཐོར་སོང་བ་དང་བསྟུན་ནས་ཉིན་འགའི་
སྔོན་དུ་བབས་པའི་ཁ་བ་ད་དུང་ཞུ་མེད་པ་བཅས་ལ་བརྟེན་ནས། ས་མ་རུབ་པའི་
བར་ཙམ་ལ་མེ་ཡོངས་སུ་གསོད་ཐུབ་པ་བྱུང༌། །
མེ་ཡོངས་སུ་བསད་རྗེས་སུ། དེ་གར་འབྱོར་བའི་མི་མཐའ་དག་ནི་གློ་བུར་
སད་པ་ལྟར་མེ་གཏོང་མཁན་སུ་ཡིན་པའི་སྐོར་གྱི་གླེང་མོལ་བྱས་སོང་། མི་མང་གི་
མིག་ནང་དུ་འཇིག་རྟེན་གྱི་གསང་བ་གང་ཡང་གབ་ནས་སྡོད་ས་མེད་དེ། དེ་དག་
གིས་གཅིག་ཁ་གཉིས་སྣོན་བྱས་ནས་རྩད་གཅོད་བྱས་སོང་བར། ཉེས་ཅན་ནི་ཅང་
མ་འགོར་བར་ངའི་ཨ་ཞང་ཆུང་བ་ཚང་གི་ཀུན་བྷེའི་སྟེང་དུ་བབས་སོང་ལ། ཀུན་
བྷེའི་ཨ་མས་ཁ་ངུ་ངག་དང་བཅས“ངོ་མི་རིག་རྒྱུ་དེ། དེས་ང་གསོན་པོར་འདུག་ཏུ་
འཇུག་རྒྱུ་མ་རེད”ཅེས་ལབ་རྗེས། ཡང་མུ་མཐུད་དུ་ངུས་སོང་། ངུ་ཁ་ལེན་ཐུབ་ཙམ་



བློ་མང་དོན་གྲུབ་
གྱི་དུས་སུ། ངའི་ཨ་ཞང་ཆུང་བ་སོགས་མི་སྐོར་ཞིག་གིས་མོ་བསྐྱལ་ནས་ཁྱིམ་དུ་
ལོག་པ་དང༌། སྡེ་དཔོན་སོགས་ཀྱིས་སྡེ་བ་གཞན་ནས་ཡོང་བའི་མེ་གསོད་མཁན་
དག་ལ་བཀའ་དྲིན་ཞུས་ཏེ་ཁོ་ཚོ་ལམ་འཇུག་བྱས་རྗེས། སྡེ་བའི་གསར་བུ་རྣམས་རྩ་
འཛུགས་སྒོས་མེ་སོན་སླར་མཆེད་པར་གཟབ་ཆེད། མེ་འབར་མཚམས་ཆད་སའི་རི་
མགོ་སྲུང་བའི་དོན་དེ་ལས་བགོ་བྱས། །
ངའི་ཨ་ཞང་ཆུང་བས་ཨ་ནེ་དཀར་མོ་བསྐྱོར་ནས་རང་ཚང་གི་གཞིས་ཀའི་སྒོ་
ལམ་དུ་བསླེབས་དུས། ཀུན་བྷེས་ནངས་སྔ་མོ་ཕྱི་རུ་དེད་སོང་བའི་ཟོག་ལུག་མཐའ་
དག་སྒོ་ཁ་རུ་ཡོང་ནས་ཡོད་། སྒོ་ཟུའང་ཕྱེ་འདུག་པ་མཐོང་བས། ཁོ་གཉིས་ཁོང་
ཁྲོ་མེ་ལྟར་འབར་བཞིན་ཁྱིམ་ནང་དུ་ཕྱིན། ལྷས་དཀྱིལ་དུ་ཀུན་བྷེ་ནི་དམག་འཁྲུག་
ནང་ཕམ་ནས་བྲོས་བྱོལ་ལ་ཡོང་ཡོད་པའི་དམག་མི་ཞིག་དང་འདྲ་བར་མགོ་ཆེ་བ་
དེ་དང་ཁར་སྨད། རྣ་ཆེ་བ་དེ་མཐའ་རུ་བརྒྱངས་ནས་ཕ་མ་གཉིས་ཀྱི་ངོ་ལ་བལྟ་མི་
ཕོད་པར་ལངས་ནས་བསྡད་འདུག ཚུགས་ཀར་བལྟས་ཙམ་ནས་རྩྭ་ར་མེར་གཏོང་
མཁན་ནི་ཁོ་ཡིན་པ་རྟོགས་ཡོང་བ་ན། ཨ་མ་དཀར་མོས“ངོ་མི་རིག་རྒྱུ་འདི། འདིས་
ཅུང་མིན་ན་རང་ཉིད་བཙོན་ཁང་དུ་བརྫངས་སོང༌། ཨ་བསམ་གྲུབ། ཁྱོད་ཀྱིས་ཀན་
སོད་ལ་ཐོངས”ཞེས་ངར་སྐད་འདྲ་བ་ཞིག་བསྒྲགས་ནས་བཤད་སོང་བར། ཨ་ཞང་
ཆུང་བས་ཀྱང་ཁོང་ཁྲོ་དང་ངོ་ཚ་ཁོག་ལ་མ་ཆུད་པར་ཡོད་པར་བརྟེན། ཁུ་ཚུར་
གཡུག་ཐེངས་གཅིག་པོ་ཀུན་བྷེའི་ཟ་འགྲམ་དུ་ཅལ་སྒྲ་དང་བཅས་ཕོག་སོང་བ་ལ།
ཀུན་བྷེ་ནི་སྡོང་བོ་འགྱེལ་བ་ནང་བཞིན་ཁོ་བཟའ་མི་ཟུང་གི་མདུན་དུ་འགྱེལ་སོང་
སྟེ། འགྱེལ་ནས་ཀྱང་ཡུད་ཙམ་ལ་འགུལ་མེད་དུ་ལུས་སོང་། “ཁྱོད་ཀྱིས་ངོ་མ་ཁོ་
178



བློ་མང་དོན་གྲུབ།
བསད་སོང་བ་འདྲ། ངའི་གཅེས་ཕྲུག” མཚམས་དེར་ཨ་མ་དཀར་མོས་ད་ཅི་ལས་
ལྡོག་སྟེ་སྡུག་སྐད་ཡ་མཚན་པ་ཞིག་སྒྲོག་བཞིན་ཀུན་བྷེའི་སྟེང་དུ་འཐམས་སོང་ལ།
འཐམས་ནས་ཀྱང་སྣ་མདོ་མནན་ཞིང་མགོ་ལ་ཕུ་བཏབ་པ་བཅས་བྱས་པར་བརྟེན།
ཡུད་ཙམ་ནས་ཀུན་བྷེའི་དབུགས་སོས་བྱུང་བ་དང་། དབུགས་སོས་དུས་སྔོན་ཆད་
ལྟར་མིག་ཆུ་སྣབས་དང་འདྲེས་ནས་ངུ་བར་མ་བྱས་ལ། དོན་གསར་པ་ཞིག་བྱུང་བ་
ནི་མིག་ཟུང་བར་མེད་དུ་རྡེབ་པར་བྱེད་པས། ཨ་མ་དཀར་མོས“འདིས་ངའི་སྙིང་ཁ་
ནང་ལ་ཡོང་དུ་བཅུག་བྱུང་། འདི་ལ་ཅི་ཞིག་བྱས་ན་བཟང་ངམ”ཟེར་བཞིན་ངུ་བར་
བྱེད་ཅིང་། ངུ་བཞིན་ངུ་བཞིན་ཡང་འཚིག་པ་ཟོས་པ་ལོས་ཡིན། ཀུན་བྷེ་ལ་འགྲམ་
ལྕག་ཚ་བེར་བ་ཞིག་གཞུས་རྗེས། མི་ཁང་ནང་ཕྱིན་ཏེ་ཚ་ཐབ་ཐོག་ཉལ་ནས་བསྡད་
སོང་།
སྐབས་དེ་ནས་བཟུང་། ཀུན་བྷེའི་དབང་རྩ་གང་ཞིག་ལ་གནོད་པ་ཐེབས་སོང་
བ་འདྲ་སྟེ། མིག་ནི་བར་མེད་དུ་རྡེབ་པར་བྱེད་པས། སློབ་གྲོགས་སྐོར་ཞིག་གིས་ཁོ་
ལ་མཚང་མིང་ཞིག་བཏགས་སོང་སྟེ། མཚང་མིང་ལ“དུས་ཚོད་མིག་རྡེབ”ཅེས་ཟེར།
དུས་ཡུན་རིང་པོ་མ་འགོར་བར་མཚང་མིང་དེ་ཁོའི་རྣ་ལམ་དུ་འབྱོར་བར་བརྟེན།
ཁོས་མགོ་བོ་དགྱེ། སྐེ་ཚིགས་བསྲིངས། རྣ་བ་བརྒྱངས། མིག་ཟུང་བར་མེད་དུ་རྡེབ་
བཞིན་སློབ་གྲོགས་བཞི་ལྔ་ཞིག་ལ་རྡུང་རེས་བརྒྱབ་པས། མཚང་མིང་དེ་ནི་སློབ་
གྲྭ་དེ་ག་རང་དུ་རིམ་བཞིན་ཆད་ནས། ཁོར་དུས་ཕྱིས་སུ་ཐོགས་པའི་མིང་གསོན་
ཉམས་ལྡན་པ་སྟེ། བློ་མང་དོན་གྲུབ་བཞིན་ས་ཁྱབ་རྡོ་ཁྱབ་ཏུ་འགྲོ་མ་ཐུབ།
179



བློ་མང་དོན་གྲུབ།
གཉིས་པ།
ཀུན་བྷེ་ཁུལ་དགེ་ཐོན་སློབ་གྲྭར་རྒྱུགས་འཕྲོད་ནས་ཡོང་དུས། ང་ཡང་སློབ་གྲྭ་
དེ་གའི་དམའ་འབྲིང་ལོ་རིམ་གསུམ་པར་འཕར་མ་ཐག་ཡིན། མིང་ཐོ་འགོད་རོགས་
སུ་ཕྱིན་དུས་མིང་ཧྲིལ་པོ་ཀུན་བཟང་རྒྱལ་ཞེས་བྲིས་སོང་བས། དགེ་རྒན་དང་སློབ་
གྲོགས་མང་པོས་ཀྱང་དང་ཐོག་དེ་ལྟར་བོས་བྱུང༌། ཡིན་ནའང་བོད་མི་དག་ནི་
གཅེས་མིང་འབོད་རྒྱུར་དགའ་བའམ། ཡང་ན་གཅེས་མིང་གང་ཞིག་བོད་མི་དག་
གི་ཁ་ལ་བདེ་སོང་བ་གང་ཡིན་ཆ་མི་འཚལ་ཏེ། སྐབས་དེར་སློབ་གྲྭ་དེ་རུ་ང་ཚོ་སློབ་
ཆུང་གཅིག་ནས་ཡོང་བའི་སློབ་མ་འགའ་རེ་ཡོད་པས། ཀུན་བྷེ་ཞེས་གཅེས་མིང་
ནས་བོས་སོང་བ་ལ། དགེ་སློབ་མང་ཤོས་ཀྱིས་ཀྱང་ང་ཚོར་ལད་མོ་བྱས་ནས་ཀུན་
བྷེ་ཞེས་བོས་བྱུང་།
ཀུན་བྷེ་ལ་མཚོན་ན་རྩིས་རིག་ལ་ཅུང་ཞན་པ་མ་གཏོགས། བོད་ཡིག་དང་
རྒྱ་ཡིག་གཉིས་ཀ་འོས་འཚམ་ཞིག་རྟོགས་འདུག ལྷག་པར་བོད་ཡིག་གི་ཆུ་ཚད་དེ་
ང་ཚོ་དང་ཕལ་ཆེར་མཉམ་ལ་ཉེ་བས། ཁོ་ཚོའི་འཛིན་གྲྭའི་ནང་ཨང་རིམ་གསུམ་
བཞི་ཙམ་གྱི་མཚམས་ན་ཡོད། ཁོ་དམངས་ཁྲོད་རྩོམ་རིག་སྐོར་ལ་བལྟ་རྒྱུར་ཧ་ཅང་
དགའ་སྟེ། དེ་ལས་རང་གིས་བློར་བབས་པའི་ཚིག་སྙན་མོ་གང་མང་ཟིན་བྲིས་སུ་
བཏབ་ཡོད་ལ། མང་པོ་ཞིག་བློར་ཡང་བཟུང་འདུག དེ་བས་འཛིན་བདག་གིས་ལན་



བློ་མང་དོན་གྲུབ།
རེར་ཁོ་ལ་བསྟོད་བསྔགས་བྱས་སོང་བས། ཁོའི་མིག་ཟུང་བར་མེད་དུ་རྡེབ་བཞིན་
ངོ་ལ་འཛུམ་མདངས་སྔར་མེད་པ་ཞིག་རྒྱས་ཏེ་ཉལ་ཁང་ནས་སློབ་ཁང་ནང་དུ་
འགྲོ་བ་དང་། སློབ་ཁང་ནས་ཉལ་ཁང་ནང་དུ་འགྲོ་བར་བྱེད། ལྷག་པར་ཁོ་ཚོའི་
འཛིན་བདག་ནི་ཡིག་མཁན་ཞིག་ཡིན་པས། ཁོས་རྒྱུན་དུ་དགེ་རྒན་ལས་སྦྱངས་
པའི་ཡིག་གཟུགས་ཁྱེར་ནས་ཁོང་ལ་བསྟན་པར། དགེ་རྒན་དགའ་སྟེ“ཁྱོད་ཀྱིས་མུ་
མཐུད་དུ་སྦྱང་བ་བྱོས་དང་། ང་ལས་ལྷག་པའི་ཡིག་མཁན་ཞིག་ཡོང་ངེས”ཞེས་ཁ་
ཚོན་བཅད་ནས་སྨྲས་སོང་སྐད། །
འོན་ཀྱང་ལོ་གཅིག་ལྷག་ལས་མ་འགོར་བར། ཁོ་འཛིན་གྲྭ་གོང་མའི་བུ་མོ་ཞིག་
ལ་དགའ་སོང་སྟེ། བུ་མོ་དེའི་མིང་ལ་ཀུན་བཟང་སྒྲོལ་མ་ཟེར། གཟའ་འཁོར་རེའི་
ནང་དུ་ཁོས་མོར་འཕྲིན་ཡིག་རེ་སྐུར་བར་བྱེད་པས། བུ་མོ་དེ་སུན་ནས་ཁོ་མཐོང་མ་
ཐག་རྒྱང་བཀྱེད་ནས་བུད་འགྲོ་ལ། ཡིག་ལན་སོགས་ཀྱང་ཅི་ཡང་བྲིས་མ་བྱུང་། རྒྱུ་
མཚན་ནི་བུ་མོ་དེ་ཉིད་ཁོའི་ཨ་མ་དཀར་མོའི་ཕ་ཡུལ་སྐྱིད་ལུང་དང་ཐག་ཉེ་བའི་
སྡེ་བ་ཞིག་གི་ཡིན་ཏེ། ཀུན་བྷེས་སྡེ་བའི་རྩྭ་ར་མེར་བཏང་བ་སོགས་རོབ་ཙམ་ཤེས་
པར་བརྟེན། འདི་ལྟ་བུའི་གཞོན་ནུ་པྲ་ཆལ་ཞིག་ལ་འགྲོགས་ན་ཕན་ལས་གནོད་
ཆེ་སྙམ་པ་ཡིན། ཡིན་ནའང་ཀུན་བྷེས་འཕྲིན་ཡིག་འབྲི་མཚམས་དེ་ལྟར་འཇོག་ག་
ལ་ཐུབ། ལན་རེར་གཟའ་འཁོར་རེའི་ནང་ལན་གཉིས་ལ་བྲིས་པའང་ཡོད། མཇུག་
མཐར་མོས་བསྐུར་ཡོང་བའི་དངོས་པོ་ཆུང་ངུ་ཞིག་གིས་ཁོའི་ཡི་གེ་འབྲི་མཚམས་
རྦད་དེ་བཅད་སོང་སྟེ། དངོས་པོ་དེ་ནི་རྒྱ་སྲང་དུ་གོང་དམའ་མོར་འཚོང་བཞིན་
པའི་དུས་ཚོད་མིག་རྡེབ་ཅིག་རེད། དུས་ཚོད་མིག་རྡེབ་དེའི་བསྟན་དོན་ནི་ཀུན་
181



ཙ བློ་མང་དོན་གྲུབ།
བྷེའི་སེམས་ནང་ཨ་གསལ་ཡིན་པས། ཁོ་སེམས་སྡུག་ནས་ཉིན་འགར་ཉལ་སར་ལྷུང་
ལ། དུས་ཚོད་མིག་རྡེབ་དེ་ཡང་སྤྱི་ཚིག་གང་མང་དང་སྦྲགས་ནས་སྐྱག་དོང་ནང་
སྤྲུགས་པའི་སྦྱོར་བ་དེ་སྤེལ་སོང་། མཚམས་དེ་ནས་བཟུང་། ཁོ་ནི་ཉལ་རྒྱུར་དགའ་
བ་ཞིག་ཏུ་གྱུར་པར་མ་ཟད། ལན་རེར་ཁ་ལག་ཀྱང་མི་བཀྲུ་བར་མིག་སྐྱག་ཆ་ལེར་
རྒྱ་སྲང་སོགས་ལ་འགྲོ་བར་བྱེད། བྱེད་སྟངས་དེ་འཛིན་བདག་གིས་མིག་ལ་མ་རན་
པས། ཉིན་ཞིག་གི་སྔ་དྲོའི་སློབ་ཐུན་སྟེང་ཁོ་ཉལ་ཁང་ནས་དེད་དེ་སློབ་ཁང་དུ་བུད་
ཡོང་སྟེ། ཡོང་དུས་ཁོག་སྨད་དུ་སྲིང་འཁེལ་གོས་ཐུང 《g g#)སྔོན་པོ་ཞིག་གྱོན་ཡོད་
ཅིང་། ཁོག་སྟོད་ལ་ཚི་ལེན་དཀར་པོ་ཚི་སྡུག་ལ་སོང་བ་ཞིག་གྱོན་འདུག སྒྲོག་གུ་
བརྒྱབ་པ་གོང་འོག་འཛོལ་བས་ལྭ་འདབས་གཉིས་ཀ་དོ་མི་མཉམ་པར་སྣང་། ཁྲིད་
སྟེགས་ཀྱི་ཉེ་སར་ཡོད་པའི་སློབ་གྲོགས་འགའ་རེས་ད་དུང་ཁོའི་ཚི་ལེན་དང་སྲིང་
འཁེལ་གོས་ཐུང་སྟེང་དུ་ཤིག་འགྲོ་བ་མཐོང་བྱུང་ཟེར། ཁོ་ནི་འཛིན་བདག་གིས་སློབ་
ཁང་གི་སྒོའི་ནང་ཕྱོགས་ཏག་ཏག་ནས་བརྩེངས་སོང་སྟེ། ནག་ཅིང་ཆེ་བའི་མགོ་དེ་
མར་དཔྱངས་པས་སྐེ་ཡིས་མི་ཁྱོགས་པའི་ཚུལ་དུ་བདོག་ལ། རྣ་བའང་ཇེ་བརྒྱངས་
ལ་རབ་ཅིག་སོང་བ་ལྟར་སྣང་བས། བུ་མོ་འགའ་རེ་དགོད་ཁ་ཤོར་སོང་། དགོད་སྒྲ་
དེ་ཐོས་པས་ཁོའི་སེམས་སུ་ང་ཚེ་འདིར་མི་ཧྲེང་ལ་སྡོད་དགོས་ཀྱང་། བོད་མོ་འདི་
ཚོ་ཆུང་མར་མི་ལེན་སྙམ་སོང་ལ། དུས་དེ་ནས་བཟུང་ཁོས་རང་གི་འཛིན་གྲྭའི་བུ་
མོ་དག་ལའང་ཁ་ཡ་མི་བྱེད་པར་མ་ཟད། འཛིན་གྲྭ་གཞན་པའི་བོད་མོ་དག་ལའང་
ཁ་ཡ་མི་བྱེད་པར་གྱུར།
དོན་དག་དེས་ཁོ་ཉལ་རྒྱུར་དགའ་བའི་གནད་དོན་ཇེ་ལེགས་སུ་རབ་ཅིག་



བློ་མང་དོན་གྲུབ།
བཏང་བྱུང་ནའང་། རྩད་ནས་སློག་པའམ་དྲུངས་ནས་འབྱིན་པ་སོགས་བྱེད་མ་
ཐུབ་སྟེ། སློབ་སྐབས་རྗེས་མའི་ནང་དུ་ཡང་ཁོ་ཉལ་ཁང་དུ་ཉལ་ནས་སློབ་ཁང་དུ་
མི་ཡོང་བའི་སྦྱོར་བ་དེ་སླར་ཡང་རོ་ལངས་བརྒྱབ་སོང་། སློབ་ཁང་དུ་མ་ཡོང་བས་
བསླབ་བྱ་སོ་སོ་ཁྲིད་མཁན་དགེ་རྒན་གྱིས“ཀུན་བྷེ་གང་ལ་བུད་སོང”དང༌། “ཀུན་
བྷེའི་བྱ་དེ་བྱ་ཞིག་མ་རེད།” “ཀུན་བྷེ་འདི་སློབ་གྲྭ་ནས་བདའ་རན་འདུག”སོགས་
ལབ་པར་བྱེད་ཅིང༌། ལབ་བཞིན་ལབ་བཞིན་དུ་སློབ་མའི་མིང་ཐོ་འགོད་ས་ལས་
ཀུན་བྷེའི་མིང་གི་རྗེས་སུ་གོར་ཐིག་ཇེ་མང་ནས་ཇེ་མང་དུ་སོང༌། །
གོར་ཐིག་མང་བ་ལ་འཇིགས་པ་སོགས་ཅི་ཡིན་བཤད་དཀའ་ཡང༌། ཁོ་ཚོའི་
འཛིན་གྲྭའི་ནང་དོན་རྐྱེན་ཆུང་ཆུང་ཞིག་བྱུང་བ་ནི། ཉིན་ཞིག་གི་ནངས་མོ་ལས་
རེས་པ་སློབ་ཁང་དུ་ཡོང་དུས། མིང་ཐོ་འགོད་སའི་དེབ་ཆེ་བ་དེ་འཛིན་བདག་གིས་
དེ་སྔོན་ཀུན་བྷེ་བརྩེངས་སའི་གནས་དེ་ག་རང་དུ་བསྲེགས་ནས་ཐལ་བ་སྤར་མོ་
གང་དུ་བཏང་འདུག གཏམ་དེ་གོ་འཕྲལ་འཛིན་བདག་གནམ་ལྡིང་ས་ལྡིང་བྱས་པ་
དང་། བསམ་བློ་གཏོང་ཙམ་ཡང་མི་བྱེད་པར་དོན་དེ་བཟོ་མཁན་ནི་ཀུན་བྷེ་མགོ་
ཆེ་ཡིན་ངེས་ཞེས་བཤད་ཅིང་། - ཀུན་བྷེ་རང་གི་གཞུང་སྒྲུབ་ཁང་དུ་བོས་ནས་
གཤེ་གཤེ་སེམས་ལ་ཚ་ཟུག་སྟེར་བ་ཞིག་བཏང༌། ཡིན་ནའང་ཀུན་བྷེས་དོན་དེ་ཁས་
མ་བླངས་པར་སྐེ་དཀྲོགས་ནས་བསྡད་བྱུང་ལ། ད་དུང“ཨ་མའི་ཤ”ཞེས་མནའ་ཡང་
ཡང་བསྐྱལ་པར་བརྟེན། འཛིན་བདག་ཀྱང་འུ་ཐུག་ནས“འུ་གཉིས་ཀྱིས་ཡུན་གྱིས་
བཤད”ཟེར་ནས་ཁོ་གཞུང་སྒྲུབ་ཁང་ནས་ཕྱི་རུ་བདས་སོང་།
ཕྱི་རུ་བདས་པ་དེས་ཀུན་བྷེ་སློབ་ཁང་ནང་ཡོང་བའི་ཆར་གོ་ཆོད་པར་གྱུར།
183



བློ་མང་དོན་གྲུབ།
གཟའ་འཁོར་གཅིག་ལྷག་གི་རྗེས་སུ། ཁོས་རང་འགུལ་སྒོས་དམ་བཅའ་ཡི་གེ་ཞིག་
བྲིས་ཏེ་འཛིན་བདག་ལ་སྤྲད་སོང་། དམ་བཅའ་ཡི་གེའི་ནང་དོན་གཙོ་བོ་ནི་སློབ་
ཁྲིད་ལ་དུས་ལྟར་ཡོང་རྒྱུ་ལས་གཞན། སློབ་གྲྭ་ནས་མཐར་ཕྱིན་རག་བར《དག་
ཡིག་གསར་བསྒྲིགས》བློར་འཛིན་རྒྱུ་ཟེར་བ་དེ་རེད། དགའ་བྱེད་ལ་སྒོག་ལོག་
སྟེར་བ་ཞེས་པ་ནང་བཞིན། འཛིན་བདག་དགའ་བྱེད་ཀྱི་དམ་བཅའ་ཡི་གེ་དེ་ཡོད་
ཐོག ནངས་དགོང་མང་པོར་ཀུན་བྷེས《དག་ཡིག་གསར་བསྒྲིགས》ཀྱི་ཀ་སྡེ་ནས་
མགོ་བཟུང་སྟེ་བློར་འཛིན་པའི་རྣམ་པ་དེ་མཐོང་བས། འཛིན་བདག་གིས་ད་ནི་
ཀུན་བྷེས་དངོས་གནས་བསམ་ཤེས་བྱུང་བ་འདྲ། འདི་ལྟར་སོང་ཚེ་ཁོ་འཛིན་གྲྭའི་
ནང་གི་སློབ་མ་རྩེ་གྲས་སུ་འཕར་ངེས་འདོད་ལ། འདོད་ཚུལ་དེ་དགེ་གྲོགས་གཞན་
ལའང་བཤད་པར་མ་ཟད། འཛིན་གྲྭའི་ཚོགས་འདུའི་སྟེང་ནས་ཐེངས་དུ་མར་བཤད་
སོང་། རང་གིས་བཤད་པ་དང་སློབ་གྲོགས་ཚོས་ཉན་པའི་བརྒྱུད་རིམ་ཁྲོད་དུ་ཀུན་
བྷེས་མིང་ཐོ་འགོད་སྤྱད་ཀྱི་དེབ་ཆེ་བ་དེ་བསྲེགས་པའི་དོན་ནི་དོང་ནང་དུ་ལྷུང་བ་
ལྟར་གྲག་འགུལ་ཅི་ཡང་མེད་པར་གྱུར་ཏོ། །
ལྷག་དོན་ཀུན་སྟེ་ཁོ་ཚོ་དམའ་འབྲིང་ལོ་རིམ་གསུམ་པར་འཕར་བའི་དགུན་
དཀྱིལ་དེར། སློབ་གྲྭ་ཡོངས་ནས་ཡིག་གཟུགས་འགྲན་སྡུར་གྱི་བྱ་འགུལ་ཞིག་སྤེལ་
པར། ཀུན་བྷེས་དམའ་འབྲིང་ཚན་སྐོར་གྱི་ཨང་དང་པོ་བླངས་སོང་བས། འཛིན་གྲྭ་
གཞན་པའི་བུ་མོ་རེ་གཉིས་ཀྱིས་ཁོ་ལ་འཕྲིན་ཡིག་བསྐུར་ཏེ་སེམས་ཀྱི་དུངས་ཚུལ་
བསྟན་པ་ལ། ཁོས“བོད་མོ་འདི་ཚོར་ནང་དོན་མི་འདུག”ཟེར་ནས་དང་ལེན་མ་བྱས།
ཉིན་དེ་དག་གི་ནང་ཀུན་བྷེའི་སྣང་བ་དགུང་དང་མཉམ་ཡོད་པར་བརྟེན། ཁོས་སུ་



བློ་མང་དོན་གྲུབ།
ཡང་མིག་ནང་དུ་མི་འཇོག་སྟེ། སློབ་གྲྭ་འདིར་དང་ཐོག་ཞུགས་དུས་དང་འདྲ་བར་
མིག་ཟུང་བར་མེད་དུ་རྡེབ་བཞིན་ངོ་ལ་འཛུམ་ཞིག་རྒྱས་ཏེ་ཉལ་ཁང་ནས་སློབ་
ཁང་ནང་དུ་འགྲོ་བ་དང་། སློབ་ཁང་ནས་ཉལ་ཁང་དུ་སོང་སྟེ། མུ་མཐུད་དུ《དག་
ཡིག་གསར་བསྒྲིགས》བློར་འཛིན་པ་སོགས་བྱེད།
ཡིན་ནའང་ཕྱི་ལོའི་དབྱར་གནང་གཏོང་ལ་ཉེ་བའི་ཉིན་ཞིག་གི་སྔ་དྲོ། ཀུན་
བྷེ་དང་ཁོའི་ཟ་མ་ཟ་རོགས་གཉིས་ཡོད་པ་བཅས་སྔ་ཕྱི་བྱས་ནས་འཛིན་བདག་
གིས་བོས་ནས་སོང་། འབོད་དོན་ནི་སློབ་གྲྭའི་ཟ་ཁང་ནང་ཟ་ཡིག་རྫུན་མ་སྐོར་
ཞིག་ཡོང་གིན་འདུག་སྟེ། རྫུན་མ་བཟོས་ཏེ་ཟ་མ་ཟ་མཁན་ཁོ་ཚོ་མི་གསུམ་ཡིན་
པ་སློབ་གྲྭས་ཤེས་ཡོད་པ་ན། ཁས་ལེན་ཡག་པོ་བྱེད་ན་གུ་ཡངས་གཏོང་ཚུལ་གྱི་
གཏམ་ལབ་བྱུང་བར། ཀུན་བྷེས་མགོ་བོ་གཡུག་གཡུག་དང་རྣ་བ་འགུལ་འགུལ་བྱེད་
བཞིན་དོན་དེ་ཁས་མ་བླངས་པར་མ་ཟད། ད་དུང“ཨ་མའི་ཤ”ཞེས་མནའ་འགའ་
རེ་ཡང་བསྐྱལ་སོང་། འཛིན་བདག་གིས“ཁྱོད་འདི་མཐོ་སྒང་གི་ནམ་ཟླ་ནང་བཞིན་
ཅི་འདྲའི་མི་རྟག་པ་ཞིག་རེད་ཨང་། ལེགས་ལམ་དུ་འགྲོ་བཞིན་པའི་སྒང་ལ་གློ་རྡེག་
ཏུ་ལོག་ལམ་ལ་ཞུགས་འགྲོ་བས། ང་ཚོ་དངོས་གནས་ངུ་མ་དགོད་ཀྱི་ས་ལ་གཏད་
འགྲོ། ད་ཁྱོད་ཀྱིས་མནའ་མ་བསྐྱལ། ཉེས་པ་མ་གསོག ང་ཁྱོད་ཀྱི་མནའ་ལ་དེ་སྔོན་
ནས་ཡིད་ཆེས་མེད། ད་རེབ་ཁྱོད་གཅིག་པུས་ལས་པ་མིན་པར་བརྟེན། ཁྱོད་ཀྱིས་
ཁས་མི་ལེན་ནའང་གཞན་གྱིས་ཁས་བླངས་སོང”ཞེས་སྨྲས་པ་ལ། ཁོས“སུས་
ཁས་བླངས་སོང་། ཁོ་ལ་ངོ་ཚ་རྒྱུ་མི་འདུག ཨ་མའི་ཤ”ཞེས་བཤད། ཀུན་བྷེ་དེ་སྔོན་
ལས་ལྡབ་འགྱུར་གྱིས་ཇེ་གཉོམ་དུ་སོང་ལ། གང་དུ་གོ་བ་ལེན་དགོས་པའང་མི་
185
U



སྐྱོ་ བློ ་མང་དོན་གྲུབ།
ཤེས་པའི་མནའ་ཞིག་བསྐྱལ་སོང་ཡང་། མནའ་བསྐྱལ་པ་ལ་དེ་སྔོན་དང་འདྲ་བའི་
ངར་ཤུགས་དེ་མི་འདུག ངར་ཤུགས་མེད་པ་ལས་ཁོ་ཚོས་ཟ་ཡིག་རྫུན་མ་བཟོས་
པ་རྟོགས་བྱུང་བས། འཛིན་བདག་གིས་ཀྱང་གོ་སྐབས་དེ་མ་བཏང་བར་“ཁྱོད་ཀྱིས་
དངོས་གནས་ཁས་མི་ལེན་ན། སློབ་གཙོས་ཁོ་ཡོད་སར་ཁྲིད་ཤོག་ཟེར། མཇུག་
འབྲས་ཅི་འབྱུང་རང་གིས་འགན་ཁུར། ངས་ཁྱོད་ཀྱིས་གྱོང་རེག་ངེས་པར་བསམས་
ནས་འདི་ལྟར་བྱེད་པ་ཡིན། ཁྱོད་ཀྱིས་ཁས་མི་ལེན་ན་འུ་གཉིས་ད་ལྟ་སློབ་གཙོ་
ཡོད་སར་འགྲོ་ཞེས་ལག་མགོ་ནས་བཟུང་སྟེ་འཐེན་པ་ལ། གཞུང་སྒྲུབ་ཁང་གི་སྒོ་
ཁའི་བར་འཛིན་བདག་གི་རྗེས་འབྲངས་ནས་བུད་ཡོང་མོད། དགེ་རྒན་གཞན་དག་
གིས་མི་རིག་སར་གློ་བུར་རྐུབ་ཕྱི་ལ་བརྒྱངས་ནས་འགྲོ་འདོད་མི་བྱེད་པས། ཡར་
སྔོན་དང་འདྲ་བར་མིག་ཟུང་བར་མེད་དུ་རྡེབ་བཞིན་ནག་ཅིང་ཆེ་བའི་མགོ་བོ་དེ་
དང་གར་སྨད་སོང་བར་མ་ཟད། རྣ་བའང་མར་ཕབ་ནས་ཁ་ཅི་ཡང་མི་གྲག་པར་
བསྡད་བྱུང༌། འཛིན་བདག་གིས“ཁྱོད་ཀྱིས་མནའ་བསྐྱལ་ནས་ཁས་མི་ལེན་པ་མིན་
ནམ། རང་སེམས་ན་ཉེས་པ་མེད་ན། གཤིན་རྗེ་ལ་འཇིགས་དགོས་དོན་ཅི་ཡོད། དུས་
ཚོད་དལ་འགོར་མ་བྱེད། མྱུར་དུ་འགྲོ་ཞེས་ལག་པ་ནས་གསིག་འཐེན་ཞིག་བྱས་
སོང་བར། ཁོས་ཀྱང་འཛིན་བདག་ཁོང་ཁྲོ་ལངས་བྱུང་བ་རྟོགས་པ་ན། གང་མྱུར་
ངང་པུས་མོ་ཐང་ལ་བཙུགས་ཏེ“དགེ་རྒན་དྲིན་ཆེན་པོ། ངས་ཁས་ལེན། ངེད་གསུམ་
པོས་ཟ་ཡིག་རྫུན་མ་བཟོས་པ་ཡིན། ང་ཚོ་ལ་ཉེས་པ་ཡོད། སློབ་གཙོ་ཡོད་སར་མི་
འཁྲིད་པར་མཛད་དུ་གསོལ”་ཞེས་ཕྱག་འཚལ་ལ་ཁད་བྱས། སྦྱོར་བ་དེས་འཛིན་
བདག་གི་ཁོང་ཁྲོ་ཞི་བར་བྱས་པས། ཁོས་གཟབ་ནན་ངང“ཁྱོད་ཚོས་ནམ་ཞིག་ལ་ཟ་
186



།
བློ་མང་དོན་གྲུབ།
ཡིག་རྫུན་མ་དེ་བཟོས་པ་ཡིན”ཅེས་དྲིས་པར། ཁོས་ཉག་ཕྲ་བའི་སྐེ་ལ་འཕྲུག་འཕྲུག་
བྱེད་བཞིན“ཟླ་གཅིག་གི་སྔོན་ལ་བཟོས་པ་ཡིན”ཅེས་ལན་བཏབ།
“ཁྱོད་གསུམ་པོ་ལས་གཙོ་བོ་སུ་ཡིན།
“རྒྱ་གོ་ཡིན། ཁོས་རྩ་འཛུགས་བྱས་པ་ཡིན།”
“གང་ནས་བཟོས་པ་ཡིན།”
“རྒྱ་སྲང་ནས་བཟོས་པ་ཡིན། ཡིག་གཏགས་ཁང་ཞིག་ནས་བཟོས་པ་ཡིན།”
“འོ་ན་སྟེང་གི་ཐམ་ག་དེ་གང་ནས་བརྐོས་པ་ཡིན།”
“ཐམ་ག་ནི་ཐམ་ག་བརྐོ་ས་ཞིག་ཏུ་བརྐོས་པ་ཡིན།”
ཁོ་གཉིས་ཀྱི་དྲི་བ་དྲིས་ལན་ནི་ཚིག་རྔ་ཡིན་ཡིག་ཁོ་ནས་རྫོགས་པར་བྱས་བྱུང་
སྟེ། ཡིན་ཡིག་དེར་བརྟེན་ནས་འཛིན་བདག་གིས་ཁོ་སློབ་གཙོའི་དྲུང་དུ་ཁྲིད་མ་
སོང་ལ། ཡིན་ཡིག་དེའི་དྲིན་ལ་ཀུན་བྷེ་དང་ཁོ་ལས་ཆུང་བའི་སློབ་གྲོགས་དེ་གཉིས་
ལ་སྒོར་མོའི་ཆད་པ་བཅད་པ་ལས། ཚོགས་ཐོག་ཏུ་བརྩེངས་པའི་ལས་དེའི་ནང་
དུའང་ཞུགས་མ་དགོས།
སློབ་གྲྭས་ཚོགས་ཐོག་ཏུ་བརྩེངས་སོང་བ་ནི་ཀུན་བྷེ་ལས་ལོ་གཅིག་གིས་ཆེ་
བའི་སློབ་གྲོགས་རྒྱ་གོ་རེད། འཛིན་བདག་གིས་ཁོ་ཚོ་སྔ་ཕྱི་བྱས་ནས་འབོད་དུས། རྒྱ་
གོ་ཐོག་མར་བོས་སོང་སྟེ། ཁོ་སློབ་སྦྱོང་ལ་མི་བཟང་བས། འཛིན་གྲྭ་གོང་མའི་ནང་
ནས་ཁོ་ཚོའི་འཛིན་གྲྭའི་ནང་ཕབ་སྟེ་ཡོང་བ་ཞིག་རེད། རྒྱ་གོ་ལ་རྒྱུན་དུ་སློབ་གྲོགས་
ཚོས“རྒྱ་གོ་གཅུས་ཏོ”ཞེས་འབོད་བཞིན་ཡོད་དེ། ཁོ་གཅུས་སོང་ཚེ་གཡག་དྲུག་གིས་
འཐེན་ཀྱང་ཁ་ཕྱིར་བསྐོར་མི་ཐུབ་ཅེས་གཞན་གྱིས་ཀུ་རེ་རྩེ་བར་བྱེད། ཉིན་དེར་
187



བློ་མང་དོན་གྲུབ།
ཡང་ཁོ་འཛིན་བདག་གི་མདུན་ནས་གཅུས་སོང་བས། འཛིན་བདག་ཀྱང་ཐབས་
ཟད་དེ་ཁོ་སློབ་གཙོའི་གཞུང་སྒྲུབ་ཁང་དུ་ཁྲིད། སློབ་གཙོས་ཀྱང་ཁོའི་ཁ་ཚུར་གཅུ་
མ་ཐུབ་པ་ལ། དྲོས་ཇའང་འཐུང་དུ་མ་བཅུག་པར་ཁོའི་གཞུང་སྒྲུབ་ཁང་ནང་བཅུག་
ནས་བཞག་སོང་། ཀུན་བྷེ་དང་ཁོ་ལས་ཆུང་བའི་སློབ་གྲོགས་གཉིས་ཀའི་ངག་ནས་
ཟ་ཡིག་རྫུན་མ་བཟོས་པའི་བརྒྱུད་རིམ་ཡོངས་སུ་རྟོགས་པ་ན། ཕྱི་དྲོའི་དུས་སུ་སློབ་
གཙོས་ཁོ་གསུམ་པོས་དོན་དེ་ཇི་ལྟར་བཟོས་པ་དང་གང་ལྟར་སྤྱད་པ་སོགས་ཅུང་
ཞིབ་ཕྲའི་ངང་རྒྱ་གོ་ལ་བཤད་པར་མ་ཟད། མདུན་ཅོག་སྟེང་ལ་ཐལ་ལྕག་ཅིག་
གཞུས་ཏེ“ཁྱོད་ཀྱིས་ད་དུང་ཁས་མི་ལེན་ནམ། ཁས་མི་ལེན་ཚེ་ངས་ཁྱོད་སང་ཉིན་
རང་ཡུལ་ལ་བདའ་རྒྱུ་ཡིན”ཅེས་སྨྲས་པར། རྒྱ་གོས་ཡིན་མིན་གྱི་སྐད་ཆ་ཅི་ཡང་
བཤད་མ་ནུས་པར་མིག་ནང་མཆི་མ་ཀོ་རོ་རོ་འཁྱིལ་ནས་ངུས་བྱུང༌། ངུ་བཞིན་དུ་
ཀུན་བྷེ་དང་ཀུན་བྷེ་ལས་ཆུང་བའི་སློབ་གྲོགས་དེ་ནང་བཞིན་བརྒྱུད་རིམ་མཐའ་
དག་ཁོ་གཉིས་ལས་ཀྱང་ཞིབ་པར་བརྗོད་སོང་། །
དགོང་མོ་དེར། རྒྱ་གོ་གཅུས་ཏོས་ཀུན་བྷེ་དང་ཀུན་བྷེ་ལས་ལོ་གཅིག་གིས་
ཆུང་བའི་སློབ་གྲོགས་དེ་གཉིས་ལ་ཉལ་ཁང་ནང་གཅར་རྡུང་བྱས། ཨ་ཙི། ཀུན་བྷེ་
ལ་གཅར་རྡུང་བྱས་ཞེ་ན་མི་འགྲིག་སྟེ། ཁོ་གཉིས་རྡུང་རེས་བརྒྱབ་སོང་། རྡུང་རེས་
བརྒྱབ་ནས་ཕན་ཚུན་གྱི་ལཱ་བ་གཤེགས་པར་མ་ཟད། ཕན་ཚུན་ལ་ཁ་ཁྲག་སྣ་ཁྲག་
ཀྱང་འཐོན་དུ་བཅུག་པ་རེད། དོན་དེ་འཛིན་བདག་གིས་ཤེས་པས་སློབ་གཙོའི་རྣ་
ལམ་དུ་བཞག་ལ། བཞག་པ་ཅུང་མང་བས་རྒྱ་གོ་གཅུས་ཏོ་ལ་སློབ་གྲྭའི་དགེ་སློབ་
ཡོངས་ཀྱི་མདུན་ནས་ཆད་པ་བཅད་སོང་།
188



བློ་མང་དོན་གྲུབ། མི་ཅི ག་
ཆད་པ་བཅད་པ་དེས་རྒྱ་གོ་གཅུས་ཏོ་ལ་གོ་ཅི་ཡང་མ་ཆོད་དེ། སྔར་ལས་ཇེ་
གཅུས་ལ་སོང་སྟེ་བུ་མོ་བཙལ་པ་ལས། སྔར་གྱི་འཛིན་གྲྭའི་ནང་གི་བུ་མོ་མཐུན་ས་
དེ་དང་ལུས་འབྲེལ་བྱུང་ལ། ལུས་འབྲེལ་བྱུང་བ་བརྒྱུད་དེ་བུ་ཕྲུག་འཁོར་བ་དང་། བུ་
ཕྲུག་གི་ཚེ་སྲོག་བསམས་ནས་བུ་མོ་དེ་རང་གི་ཕ་ཡུལ་དུ་ལོག་སྟེ་བྱིས་པ་བདེ་བླག་
ངང་བཙས། དོན་དེ་ཅང་མ་འགོར་བར་སློབ་གྲྭ་གཞུང་ནས་ཤེས་པར་བརྟེན། ཁོ་
གཉིས་མཉམ་དུ་སློབ་གྲྭ་ནས་ཕྱིར་འབུད་བྱས་ལ། ཕྱིར་འབུད་བཏང་ནས་ཕ་ཡུལ་
དུ་འགྲོ་རུ་བཅུག་སོང་།
ཕ་ཡུལ་དུ་འགྲོ་ཁའི་དགོང་མོར། ཁོ་གཉིས་ཀྱིས་ཀུན་བྷེ་དང་ཀུན་བྷེ་ལས་ཆུང་
བའི་སློབ་གྲོགས་དེ་གཉིས་བོས་ནས་ཁོ་ཚོས་མཉམ་དུ་ཟ་མ་ལན་གཅིག་ཟོས། ཁོ་
གཉིས་ཀྱི་ཁོག་ན་སྡུག་མེད་པ་མི་སྲིད་དེ། འོན་ཀྱང་ཟ་ཁང་ནང་ཐོག་མཐའ་བར་
གསུམ་དུ་བགད་ནས་བསྡད་བྱུང་ལ། དགོད་སྒྲའི་ཁྲོད་དུ་ཁོ་སྤུན་གྲོགས་གསུམ་པོས་
ཆང་དཀར་དམ་བེ་གཉིས་སྟོང་པར་བཏང། །
ཀུན་བྷེ་ལ་མཚོན་ན་དེ་ནི་ཐོག་དང་པོར་ཆང་འཐུངས་པ་ཡིན་པས། ཁོ་གཉིས་
བསྐྱལ་ནས་མགྲོན་ཁང་དུ་བཞག་སྟེ་སྒོར་བུད་འཕྲལ་གློ་བུར་ངུས་བྱུང་། ཁོ་ངུས་
པས་ཁོ་ལས་ཆུང་བའི་སློབ་གྲོགས་དེ་ཡང་ངུས་སོང་བས། ཁོས་ཀུན་བྷེ་དུ་བའི་ཚེ་ན་
མིག་ཆུ་སྣབས་དང་སྣབས་མིག་ཆུ་ལ་འདྲེས་པའི་ཚུལ་དེ་མཐོང་མ་ཐུབ། ཀུན་བྷེས་
ཀྱང་ཆུང་དུས་རྒན་པ་དག་གི་ངག་ལས་ཐོས་པའི་འཇིག་རྟེན་སྣང་བ་ཟེར་བ་དེའི་
དོན་རབ་རིབ་ཅིག་རྟོགས་བྱུང་སྟེ། རང་གི་ཨ་མ་ཡང་འདི་ལྟར་ཨ་ཕ་བསམ་གྲུབ་
ཀྱི་རྗེས་སུ་ཡོང་བ་ཡིན་ངེས་སྙམ་སྟེ། ལྷག་ཏུ་ངུ་འདོད་ཆེན་པོ་ཞིག་སྐྱེས་སོང་། །
189



བློ་མང་དོན་གྲུབ།
ཀུན་བྷེ་དེ་སྔོན་གཟུགས་དེ་འདྲ་མི་རིང་ནའང་། ཁོ་དམའ་འབྲིང་ལོ་རིམ་
གསུམ་པ་ནས་མཐོ་གཅིག་ལ་ཞུགས་པའི་དུས་སུ་གློ་བུར་གཟུགས་ཆེར་སྐྱེས་ཏེ།
འཛིན་གྲྭ་ལས་གྲལ་ཤར་རྗེས་མའི་ནང་ཙོག་དགོས་སོང༌། ཙོག་རོགས་ནི་ཁོས་ལོ་དུ་
མའི་ནང་རྨི་ལམ་དུ་རྨིས་མྱོང་བའི་སློབ་གྲོགས་རྒྱ་མོ་གཟུགས་རིང་ཞིག་རེད། རྒྱ་མོ་
དེ་ནི་ཁོ་ཚོའི་རྒྱ་ཡིག་དགེ་རྒན་གྱི་ཚ་མོ་ཞིག་སྟེ། མིང་ལ་ལུའུ་ཡན་ཧྥང་དུ་འབོད།
མོ་ཁོ་ཚོའི་འཛིན་གྲྭའི་ནང་ཇི་ལྟར་ཡོང་བ་ཁོ་ཚོའི་སློབ་གྲོགས་ནང་སུ་ལའང་
བཤད་རྒྱུ་མེད། མོར་དམིགས་བསལ་ཞིག་ཡོད་པ་ནི་བོད་ཡིག་སྦྱང་མི་དགོས་པ་དེ་
ཡིན། དེ་བས་ཀུན་བྷེས་ཀྱང་མོའི་སར་རྒྱ་ཡིག་གཙོ་བོར་སྦྱངས་ཏེ་བོད་ཡིག་ལོགས་
སུ་བཞག བློར་འཛིན་རྒྱུ་གཙོ་བོའང《དག་ཡིག་གསར་བསྒྲིགས》མ་ཡིན་པར《ཞིན་
ཧཱ་ཚིག་མཛོད》དུ་བསྒྱུར། རྒྱ་མོ་དེའི་གཟུགས་བྱད་ཀྱང་ཀུན་སྡེ་དང་འདྲ་ས་འགའ་
ཡོད་དེ། གཟུགས་རིང་ཞིང་སྐེ་རིང་ལ་སྐྲ་རིང་བ(དེའི་དུས་ཀུན་བྷེས་ཀྱང་སྐྲ་རིང་
པོ་བཞག་ཡོད)བཅས་རེད། མི་འདྲ་ས་ནི་མགོ་ཆུང་ཞིང་རྣ་སྲབ་ལ་གདོང་དཀར་
བ་སོགས་སོ། །ཀུན་བྷེའི་བརྩོན་སེམས་ཀྱིས་རྒྱ་མོ་དེ་སྐྲག་ཏུ་བཅུག་སོང་སྟེ། ཁོས་
ཉིན་རེར《ཞིན་ཧྭ་ཚིག་མཛོད》བློར་བཟུང་བའི་ཆ་དག་དགོང་སྦྱོང་གྲོལ་ཁར་མོ་ལ་
རྒྱུགས་སྤྲད་ཡོང་བ་དེ་ཡིན། ཁོའི་རྒྱ་སྐད་དེ་འདྲ་མི་དག་ནའང་བཏོན་པ་མགྱོགས་
པས་བློ་བྱང་ལ་སོང་ཡོད་པ་ཤེས་ཐུབ། ཀུན་བྷེའི་བརྩོན་སེམས་ཀྱིས་རྒྱ་མོ་དེར་
ཡང་ཤན་ཞུགས་པ་འདྲ། མོ་ལའང་བོད་ཡིག་སྦྱང་འདོད་བྱུང་བས་ཀུན་བྷེའི་ས་རུ་
བོད་སྐད་བོད་ཡིག་སྦྱངས། ཕར་སློབ་ཚུར་སློབ་དང་ཕར་སྦྱོང་ཚུར་སྦྱོང་གི་ཁྲོད་དུ་
དུས་ཚོད་ཇི་ལྟར་འདས་པའང་མ་རྟོགས་ཏེ། སློབ་སྐབས་ཀྱི་མཇུག་མཐར་བསླེབས་



བློ་མང༌དོན་གྲུབ།
དུས། ཀུན་བྷེའི་རྒྱ་ཡིག་གི་ཆུ་ཚད་ནི་སློབ་གྲོགས་གཞན་ལས་རབ་ཅིག་འཕགས་
བྱུང༌། ཚུལ་དེར་འཛིན་བདག་མ་ཟད་རྒྱ་ཡིག་དགེ་རྒན་གྱིས་ཀྱང་གཟེངས་བསྟོད་
བྱས་སོང་སྟེ། གཟེངས་བསྟོད་དེ་ཡིས་རྒྱ་མོ་དེ་ཡང་ཀུན་བྷེ་ལ་བློ་ཕྱོགས་པ་དང་།
བློ་ཕྱོགས་པ་དང་བསྟུན་ནས་ཁོ་གཉིས་ཀྱིས་དགའ་རོགས་ཞེས་པ་དེའང་བསྒྲིགས་
སོང་།
ཀུན་བྷེའི་ངག་སྒྲོས་ལྟར་ན། རྒྱ་མོ་དེས་གཙོ་བོ་ཁོའི་རྣ་བ་བློར་བབས་སོང་སྟེ།
ཉིན་ཞིག་རྒྱ་མོས་ཁོའི་རྣ་བ་འགུལ་བྱུང་བ་མཐོང་བས“ཁྱོད་ཀྱི་རྣ་བ་དེ་ཁྱོད་ཀྱིས་
མཉམ་མ་བཞག་དུས་འགུལ་བ་ཡིན་ནམ། ཁྱོད་ཀྱིས་བསམ་བཞིན་འགུལ་དུ་བཅུག་
པ་ཡིན”ཅེས་དྲིས་འོངས་པར། ཁོས“ངའི་ན་ཟླ་ཚོས་བཤད་པ་ལྟར་ན། ཤེས་དང་མ་
ཤེས་པའི་བར་དུ་འགུལ་འགྲོ་ཟེར། དོན་ངོ་མར་ངས་ཇི་ལྟར་འགུལ་དུ་བཅུག་ན་དེ་
ལྟར་འགུལ་འགྲོ་བ་ཡིན། ངས་དགེ་རྒན་གྱི་ཁ་ལེན་པ་ནང་བཞིན་ཁོས་ཀྱང་ངའི་ཁ་ལེན་
པ་ཡིན་ཅེས་ལན་བཏབ་སོང་། མོས་འོ་ན་ད་དུང་ལན་གཅིག་འགུལ་དུ་འཇུག་རོགས་ཞེས་པར།
ཁོས་མིག་ཟུང་ལྷེམ་ལྷེམ་རྡེབ་བཞིན་ཁ་གཉེར་སྣ་གཉེར་བྱས་པ་ལ། རྣ་བའང་ཁོའི་
ངོ་ཡི་རྣམ་འགྱུར་དང་སྦྲགས་ནས་ཡར་འགུལ་མར་འགུལ་བྱས་བྱུང༌། ཚུལ་དེར་
བལྟས་ནས་རྒྱ་མོ་བགད་ནས་དགོད་ཁ་མ་ཟིན་པར་མིག་ལས་མཆི་མའང་ཤོར་
སོང་། ཀུན་བྷེས་ཀྱང་རྒྱ་མོས་རང་ཉིད་བློར་འབབ་བཞིན་པ་མཐོང་བས། སློབ་གྲྭས་
དགུན་གནང་གཏོང་ཁའི་དགོང་མོ་ཞིག་སྟེ། མཚན་སྦྱོང་གྲོལ་ནས་ཡུད་ཙམ་འགོར་
བའི་དུས་ཤིག་ལ། ཁོས་རང་སེམས་ཀྱི་དུངས་ཚོར་དེ་མོ་ལ་ཡོངས་སུ་བསྟན། དེའི་
དུས་ཁོ་ཚོའི་བོད་ཡིག་གི་བསླབ་བྱ་གཙོ་བོ་ནི་སྙན་ངག་སྦྱོང་བཞིན་པས། “མཛེས་
191



བློ་མང་དོན་གྲུབ།
མ”དང“ཟུར་མིག་” “མཆུ་སྒྲོས”སོགས་མིང་ཚིག་མང་པོ་ཞིག་ཤེས་ཡོད། ཤེས་ཡོད་
པས་ཁོས“ལུའུ་ཡན་ཧྥང༌། ཁྱོད་ཀྱིས་ང་ལ་ཟུར་མིག་གིས་ལྟ་ཐེངས་རེར། ངའི་རང་
སེམས་ཀྱི་རྟ་ཕོ་དེའི་ཁ་ལོ་གཅུན་མི་ཐུབ་པར་འདུག”ཅེས་རྒྱ་སྐད་ཀྱིས་གཟབ་ནན་
ངང་བཤད་པ་ལ། རྒྱ་མོ་ཡང་རིག་རྒོད་ཅིག་སྟེ། ལམ་སང“ཁྱོད་ཀྱི་རྣ་བ་དེ་ཡར་
འགུལ་མར་འགུལ་བྱེད་ཐེངས་རེར། ངའི་སེམས་ལའང་བརྒལ་མཐའ་མེད་པའི་
བདེ་སྐྱིད་ཅིག་འཕོས་ཡོང་”ཞེས་ལན་བཏབ་འོང་བས། ཁོ་གཉིས་ནི་དུས་ཡུན་རིང་
པོར་མ་ཐུག་པའི་གཉེན་ཉེ་འཕྲད་པ་བཞིན་ཕན་ཚུན་འཐམས་ནས་བུད་སོང་ལ།
འཐམས་པར་མ་ཟད་མཆུ་འདབ་སྦྱར་ཅིང་། མཆུ་འདབ་སྦྱར་བ་དང་བསྟུན་ནས་
ཤེས་དང་མ་ཤེས་པའི་བར་ལ་མཚན་མའང་ཡོངས་སུ་སྦྱར་ནས་དགའ་བདེའི་
དཔལ་ལ་རོལ་པར་གྱུར། །
སློབ་སྐབས་རྗེས་མ་ཚོགས་ཡོང་དུས། ཀུན་བྷེས་རྒྱ་ལཱ་གསར་པ་ཁ་ཚང་ཞིག་
གྱོན་ཡོད་ཅིང༌། རྐང་ལའང་ཀོ་ལྷམ་ནག་པོ་ཕྱི་རྟིང་ཅུང་མཐོ་བ་ཞིག་གོན་འདུག་
ལ། སྐྲ་ལོ་ནག་ཀྱུག་ཀྱུག་བྱེད་པའི་ཐོག དེའི་དུས་དར་ཁྱབ་ཆེ་བའི་སྐྲ་ལམ་བཀར་
ནས་འཇོག་པ་དེ་བཞག་སྣང་བས། སྔོན་ཆད་འཛིན་བདག་གིས་སློབ་ཁང་ནང་དེད་
ཡོང་བའི་སློབ་མ་རྫོབ་པོ་དེ་རེད་ཟེར་ན་སུ་ཞིག་གི་རྣར་འགྲོ། ལན་རེར་ལུའུ་ཡན་
ཧྥང་ཁྲིད་དེ་སློབ་གྲྭའི་སྒོ་ཆེན་ཕྱི་ནང་དུ་འགྲོ་དུས། དེ་སྔོན་ཁོ་ལ་འཕྱ་སྨོད་བྱས་
མྱོང་བའི་བོད་མོ་དེ་ཚོ་རིག་ཚེ། མྱུར་དུ་དགའ་རོགས་མར“ང་ལ་དམ་པོར་འཐམ་
རོགས”ཞེས་བཤད་འགྲོ་སྟེ། བཤད་ཐེངས་རེ་རེར་མོས་ཀྱང་ཁོའི་དཔུང་པར་དམ་
དུ་འཇུ་ཞིང་གོམ་སྟབས་མཉམ་པོར་སྤོ་བར་བྱེད་ཚེ། ཀུན་བྷེས་བོད་མོ་དེ་ཚོ་མཐོང་



བློ་མང་དོན་གྲུབ།
རྩ་
ཡང་མ་མཐོང་ཁུལ་བྱས་ནས་འགྲོ་རྐྱང་བྱེད་པར་བརྟེན། བོད་མོ་ཁ་མཁས་མ་དེ་
དག་གིས་ཀྱང་ཁོ་ལ་བཏགས་པ་འདྲ་བ་ཞིག་བསྒྲགས་སོང་སྟེ། དེ་ནི“ཀུན་བྷེ་ནག་
པོ་སྦྱིན(ལྕི་བ)རེད། །མགོ་བོ་བ་མའི་ཆེ་རེད། །མིག་ཟུང་དུས་ཚོད(མིག་རྡེབ)ཡན་
རེད། །རྣ་བ་རྩྭ་ཕག་ལྷག་རེད། །སྐེ་ཚིགས་ཆུ་བྱའི་རིང་རེད། །རིང་ཐུང་མཉམ་པའི་
རྒྱ་མོ། །ཤ་མདོག་དཀར་པོ་དུང་རེད། །སྐྱེ་ལུས་ཚིགས་དྲུག་སྨྱུག་རེད། །དུང་དང་
སྨྱུག་གླིང་འབུད་མཁན། །ཀུན་བྷེའི་འདོམས་ཀྱི་ཤིག་རེད”ཅེས་ལབ་སོང་བར། གཏམ་
མི་ཁ་བརྒྱུད་ན་ཇེ་ཆེ་ཟེར་བ་བཞིན། འགའ་རེས་དེའི་ཁར་དེ་ལས་ཀྱང་བཙོག་པའི་
ཚིག་འགའ་བསྣན་པ་གང་ཞིག་ཀུན་བྷེའི་རྣ་ལམ་དུ་འབྱོར་བ་ལ། ཁོས་ནི“ཕ་རོ་མ་
རོ”ཟེར་བཞིན་དོགས་པ་ཡོད་པའི་བོད་མོ་འགའ་རེ་འཚོལ་དུ་འགྲོ་བའི་ལམ་ནས་
ལུའུ་ཡན་ཧྥང་ལ་ཕྲད་པས། ཁོ་དེ་ག་རང་དུ་བཀག་ལ། བཀག་ནས་ཀྱང་དོན་གྱི་
སྙིང་པོ་དྲིས་བྱུང་བར། ཁོས་ཇི་བཞིན་བཤད་རྒྱུར་ངོ་ཚ་སྟེ“ང་ཁྱོད་དང་འགྲོགས་ཚེ་
བོད་མོ་འགའ་རེས་ཕྲག་དོག་བྱེད་ཀྱིན་འདུག ཁོ་མོ་ཚོས་ང་ལ་ངན་གཏམ་བཞིན་
འདུག གཏམ་ན་གཏམ། ཁོ་མོ་ཚོ་མ་དགའ་དབུས་ལ་སོང་ཞིང༌། མ་མཇལ་ཕྱིར་ལ་
ཡོང་ཡང་སྡུག་གྱོང་རེད། དེ་ལས་འུ་གཉིས་གློག་བརྙན་ལ་བལྟ་རུ་འགྲོ་ཟེར་ནས་མོ་
ཁྲིད་དེ་སློབ་གྲྭའི་སྒོ་ཆེན་བརྒྱུད་ནས་རྒྱ་སྲང་ལ་བུད་སོང་།
འགྲོ་ཐེངས་མང་བ་དང་བསྟུན་ནས་ཁོས《ཞིན་ཧྭ་ཚིག་མཛོད》ཅེས་པ་བློར་
འཛིན་རྒྱུ་མར་ངོའི་ཟླ་བ་བཞིན་འགྲིབ་ཅིང་། ཆང་འཐུང་བའི་གྲངས་ཀ་ནི་ཡར་
ངོའི་ཟླ་བ་བཞིན་འཕེལ་བྱུང་། ལུའུ་ཡན་ཧྥང་ལ་མཚོན་ནའང་དེ་སྔོན་བརྩོན་པ་
ཅན་གྱི་སློབ་གྲོགས་དེ་ཡོངས་སུ་བརྗེད་ནས། དགོང་སྦྱོང་རེ་རེར་ཁོ་ལ་བློ་རྒྱུགས་
193



བློ་མང་དོན་གྲུབ།
སྤྲོད་དུ་འཇུག་པའི་སེམས་པ་སྨུག་པ་བཞིན་ཡལ་ཅིང་། ཁོ་དང་འགྲོགས་ནས་གློག་
བརྙན་ལ་ལྟ་བ་དང་ཟ་མ་ཟ་རུ་འགྲོ་བ་སོགས་བྱེད་པས། བོད་ཡིག་སྦྱང་འདོད་ཀྱི་
ཀུན་སློང་ཚ་བོ་དེ་ཡང་ཉམས་དམས་སུ་ཕྱིན་། ཆང་འཐུང་བ་ལ་གྲོགས་པོ་ཇེ་མང་
དུ་འགྲོ་བ་ནི་ཆོས་ཉིད་དུ་གྱུར་པ་ལྟར། ཁོས་སྤྱི་ཚོགས་ཐོག་གི་གསར་བུ་གསར་མོ་
འགའ་རེ་ཡང་ངོ་ཤེས། ངོ་ཤེས་པ་དང་བསྟུན་ནས་སྒོར་མོའི་འགྲོ་སྒོ་ཡང་ཇེ་ཆེར་
ཕྱིན་པས། ཁོས་ངའི་ཨ་ཞང་ཆུང་བ་དང་ཁོའི་ཨ་མ་དཀར་མོ་གཉིས་ལ་སྐད་བཏང་
ནས་གསུས་པ་ལྟོགས་པར་ཁ་གཡར་ཏེ་སྒོར་མོ་བསླངས། སྒོར་མོ་ཡོད་དུས་ཁོས་
གསར་བུ་གསར་མོ་དེ་ཚོར་ཆང་དང་ཟ་མ་ལྡུད་པར་བྱེད་ལ། ལན་རེར་ཁོ་ཚོས་
ཁོ་དང་ལུའུ་ཡན་ཧྥང་གཉིས་ལ་མགྲོན་བྱས་འགྲོ། འབྲེལ་འདྲིས་དེའི་ཁྲོད་དུ་ཁོས་
ལུའུ་ཡན་ཧྥང་གི་སློབ་ཆུང་སྐབས་ཀྱི་སློབ་གྲོགས་བུ་མོ་ཞིག་ངོ་ཤེས་བྱུང་སྟེ། མོས་
བར་དེར་ས་གདན་བཟོ་གྲྭ་ཞིག་ཏུ་ལས་ཀ་ལས་བཞིན་མཆི། མིང་ལ་ཝང་ཏེ་ཆིང་
ཟེར་ཞིང། ལུའུ་ཡན་ཧྥང་ལས་གཟུགས་ཅུང་ཆུང་བ་མ་གཏོགས། ཕྱི་མོ་སྒོ་དང་ལུས་
སྐྱེས་གཟུགས་ཀུན་ལས་མཛེས་མ་མཆོག་ཏུ་གྱུར་པ་ཞིག་འདུག་པས། ཁོའི་སེམས་
པར་སྨྲ་མི་ཤེས་པའི་གཡོ་སྐྱོམ་ཐེབས་སོང༌། ལན་རེར་ལུའུ་ཡན་ཧྥང་ཨ་ནེ་ཚང་དུ་
འགྲོ་བ་སོགས་མི་ཁོམ་པའི་དུས་དག་ཏུ། ཁོ་ས་གདན་བཟོ་གྲྭར་ཕྱིན་ནས་ཝང་ཏེ་
ཆིང་འབོད་པ་བཅས་བྱེད་ལ། མོར་ཟ་མ་ལྡུད་པ་སོགས་བྱས་ནས་འགུགས་ཅི་ཐུབ་
བྱས། དང་ཐོག་ཝང་ཏེ་ཆིང་གིས“དེ་ལྟར་ག་ལ་རུང”ཟེར་ནས་ཁོ་ལ་གཡོལ་ཅི་ཐུབ་
བྱེད་ནའང་། ཟླ་ཕྱེད་ལྷག་གི་རྗེས་སུ། རྣམ་འགྱུར་གློ་བུར་ཇེ་བཟང་ལ་སོང་ནས་ཁོ་
དང་མཉམ་དུ་ཟ་མ་ཟ་རུ་འགྲོ་རྐྱང་བྱེད་པར་མ་ཟད། མཉམ་གཅིག་ཏུ་གློག་བརྙན་



བློ་མང་དོན་གྲུབ།
ལའང་བལྟ་རུ་འགྲོ་ངེས། ཉིན་ཞིག་ཁོ་ཝང་ཏེ་ཆིང་གི་ཉལ་ཁང་དུ་ཡོད་དུས། ལུའུ་
ཡན་ཧྥང་གློ་བུར་དེ་གར་བསླེབས་བྱུང་ལ། ཁོ་གཉིས་མཉམ་དུ་ཡོད་པ་མཐོང་བས།
ཚམ་ཚོམ་ཅི་ཡང་མེད་པར་ཀུན་བྷེ་ལ་འགྲམ་ལྕག་ཚ་ཐག་ཆོད་པ་ཞིག་གཞུས་བྱུང་
སྟེ། ངག་ནས་ད་དུང“ཁྱོད་གཉིས་ལ་ངོ་ཚ་རྒྱུ་རྩ་བ་ནས་མི་འདུག”ཅེས་ཟེར་ནས་
བུད་སོང་། མོ་སོང་རྗེས་སུ་ཝང་ཏེ་ཆིང་ཡང་གདོན་གྱིས་བརླམས་པ་ལྟར་གློ་བུར་
འགྱུར་ནས“ཁྱི་ཕྲུག་ནག་རིལ་ཁྱོད་ད་སྒོར་སོང་། ཁྱོད་ཀྱིས་ངེད་བཟང་ས་གཉིས་
ཀྱི་མཛའ་འབྲེལ་གསེར་གྱི་ཐག་པ་དེ་བཅད་ཟིན་པས། ཁྱོད་འདི་རུ་འདུག་ས་ཞིག་
གང་ན་ཡོད”ཟེར་ནས་ཁོ་ཉལ་ཁང་གི་ཕྱི་རུ་བདས། རི་བོང་རི་བོང་ཤོར་པ་དང་
སྡོམ་པ་སྡོམ་པ་ཤོར་པའི་གནས་བབ་ངན་པ་དེས་ཁོ་ནི་འགྱོད་པ་རི་རབ་འདྲ་བས་
ལུས་སེམས་ཡོངས་སུ་མནན་བྱུང་བས། མགོ་བོ་དཔྱངས་ཤིང་ཕྲག་པ་གློད། གོམ་
པ་ཁྱར་ཁྱོར་སྤོ་བཞིན་ཕྱིར་རང་གི་ཉལ་ཁང་དུ་ཡོང་ནས་མལ་ཁྲིའི་སྟེང་འགོས་ལ།
འགོས་ནས་ཀྱང་མགོ་བོ་ཉལ་ཐུལ་གྱིས་གཅུད་དེ་ཉིན་ཞག་གཅིག་ལ་འགུལ་མེད་དུ་
གཉིད་ནས་བསྡད་སོང་། །
དེའི་ཕྱི་ཉིན། ཁོས་ཨ་མ་ན་བཞིན་ཡོད་པས། ཉིན་འགའི་གནང་བ་ཞུ་དགོས་
ཚུལ་གྱི་གནང་ཞུ་ཡི་གེ་ཞིག་བྲིས་ནས་འཛིན་བདག་ཡོད་སར་སོང་ལ། སོང་ནས་
ཀྱང་ཉམ་ཆུང་ངང་འཛིན་བདག་གི་ལག་ཏུ་གནང་ཞུ་ཡི་གེ་དེ་འདར་འདར་ངང་
བཞག་པར། འཛིན་བདག་གིས“སྤྱིར་ཡིན་ན་བར་སྐབས་འདིར་ཁྱོད་ཀྱི་སློབ་སྦྱོང་
དང་སྒྲིག་ལམ་གྱི་རྣམ་འགྱུར་མི་དྲང་བས་གནང་བ་སྟེར་མི་འདོད་ཀྱང༌། ཨ་མ་ན་
བར་བལྟ་རུ་འགྲོ་བ་ནི་ཡ་རབས་ཀྱི་སྤྱོད་བཟང་ཞིག་ཡིན་པས། ངས་ཁྱོད་ཀྱི་གནང་
195



ཞུ་ཡི་གེའི་སྟེང་མིང་རྟགས་བཀོད་ཆོག དེ་རིང་ཁྱོད་ཀྱི་ངོ་མདོག་དེ་འདྲ་མི་བཟང་
བས། ལུས་པོར་བདག་བྱེད་རྒྱུ་ནི་ཧ་ཅང་གཙོ”ཟེར་བཞིན་གནང་བ་བྱིན་སོང་།
ཁོ་ཁྱིམ་དུ་བསླེབས་དུས། ཨ་མ་ན་བཞིན་མེད་ནའང༌། ནུ་བོ་བསོད་ནམས་
དོན་གྲུབ་ལ་ཆམ་པ་ལྕི་མོ་ཞིག་ཕོག་ནས་མལ་སའི་ནང་དུ་ཉལ་འདུག ཁོ་ནི་ཀུན་བྷེ་ལས་
ལོ་བརྒྱད་ཙམ་གྱིས་ཆུང་ནའང་། ཀུན་བྷེ་དང་བསྡུར་ན་བབ་ཆགས་པོ་ཞིག་ཡོད། ངའི་ཨ་
ཞང་ཆུང་བ་ནི་བཟོ་བྱེད་དུ་ཕྱི་ལོགས་སུ་ཕྱིན་པས་ཁྱིམ་དུ་མི་འདུག་ལ། ཁྱིམ་ལས་
མཐའ་དག་ནི་ཁོའི་ཨ་མ་དཀར་མོ་དང་ནུ་བོ་གཉིས་ཀྱིས་ཡོངས་སུ་འཐུས་པར་
བྱས་སྣང་ངོ༌། །ད་ལྟ་ཨ་མ་དཀར་མོར་མཚོན་ན་སེམས་བསམ་པ་དང་ལག་ལས་
ཀ་གང་ཅིའི་ཐད་དུ་རུ་ཁ་ཁྱིམ་མཚེས་དག་གི་ཁ་ཆོད་ཡོད་དེ། ཁོ་ཚོས་མོ་ལ“སྐྱིད་
ལུང་བུ་མོ་དངོས་གནས་མཛོ་མོ་འདྲ། བསམ་གྲུབ་ཀྱིས་ངོ་མ་ཆུང་མ་གཡུག་ལས་
ཀ་ཅན་ཞིག་བླངས་འདུག་”ཅེས་གདེང་འཇོག་ཚད་མཐོན་པོ་བྱེད། ཁ་ལས་རེ་འགར་
དར་ཞིང་རེ་འགར་ཉམས་འགྲོ་བ་ནི་ཀུན་བྷེ་སྟེ། ཀུན་བྷེའི་གཏམ་རྒྱུད་ཡིན་མིན་སྣ་
ཚོགས་སྡེ་བའི་ནང་ཡང་ཁྱབ་ཡོད་ལོས་ཆེ། སྡེ་བར་རྐང་རྗེན་སྨན་པ་ཞིག་ཡོད་པ་
བསོད་ནམས་དོན་གྲུབ་ལ་ཁབ་རྒྱག་ཏུ་ཡོང་དུས་ཁོ་ལ་སེམས་གཏམ་ཞིག་བཤད་
སོང་སྟེ། དེ་ནི“ཁྱོད་ཀྱི་ཆེད་དུ་ཕ་མ་གཉིས་ཀ་ས་འོག་ཏུ་འཛུལ་ལ་ཁད་བྱེད་ཅིང་།
ནུ་བོ་ཡང་སློབ་གྲྭར་མ་མངགས་པར་ཁྱིམ་དུ་བཀག་བྱུང་། ད་རེ་བ་མཐའ་དག་ཁྱོད་
ལ་བཅོལ་ཡོད་པས། རང་སེམས་ལ་རང་གིས་བདག་པོ་བརྒྱབ་ནས་ཧུར་བརྩོན་བྱོས།
སྡེ་བ་ཚོ་བའི་བླ་མི་བསྒུལ་བར་འཚལ་ཞེས་སྨྲས་སོང་བ་དེ་རེད། སྐད་ཆ་དེ་ནི་ཧ་
ཅང་ལྕི་བས་ཁོའི་སེམས་ཉིན་འགའི་ནང་ཡོངས་སུ་མནན་བྱུང་ལ། མནན་པའི་མཐུ་



བློ་མང་དོན་གྲུབ། ཁག་
ལས་ཁོས་ཨ་མར་རོགས་རམ་བྱས་ནས་ཁྱིམ་ལས་རྩག་རྩིག་སྐོར་ཞིག་བསྒྲུབས་ལ།
བསྒྲུབས་ཚར་ཏེ་སློབ་གྲྭར་ཡོང་ཁར་ཨ་མར་སྒོར་མོ་ཡང་མ་བསླངས་ནའང༌། ཨ་
མས་ཁོའི་ཨམ་ཕྲག་ནང་སྒོར་བརྒྱ་ཤོག་ཅན་ཞིག་བཙན་གྱིས་བརྫངས་སོང༌།
ཁོ་ཕྱིར་སློབ་གྲྭར་ཡོང་དུས། ལུའུ་ཡན་ཧྥང་ནི་རྒྱ་ཡིག་འཛིན་གྲྭ་ཞིག་ཡོད་པའི་
ནང་འགྲོ་རུ་བཅུག་འདུག་པས། སློབ་ཁང་གི་མཇུག་མཐའི་གྲལ་ཤར་དེར་ཁོ་ལ་
འདུག་རོགས་མེད་པར་གཅིག་པུར་སྡོད་དགོས་བྱུང་།
བློ་ཡུལ་ལས་འགོངས་པ་ནི། ཉིན་འགའི་རྗེས་སུ་ཁོ་སློབ་གྲྭའི་སྒོ་ཁར་འགྲོ་དུས།
ལུའུ་ཡན་ཧྥང་ནི་མོ་གསར་དུ་སོང་སའི་འཛིན་གྲྭ་དེའི་རྒྱ་ཕྲུག་གཟུགས་རིང་ཞིག་
གི་དཔུང་པར་འཇུས་ནས་ནང་དུ་ཡོང་བཞིན་པ་དང་ཕྲད། མོས་ཁོ་མཐོང་བས་
དགའ་རོགས་གསར་པ་དེའི་དཔུང་པར་དམ་དུ་འཁྱུད་པར་བྱེད་ཅིང་། དེ་སྔོན་
མོས་རང་གི་དཔུང་པར་འཁྱུད་དུས་རང་གིས་བོད་མོ་འགའ་རེ་མ་མཐོང་ཁུལ་
བྱས་པ་ནང་བཞིན། ཁོ་ལ་ལྟ་ཙམ་ཡང་མི་བྱེད་པར་ཧ་ཧ་ཧོ་ཧོ་ཟེར་བཞིན་ཁོ་ཚོའི་
སློབ་ཁང་ཕྱོགས་སུ་བུད་སོང་། ཀུན་བྷེའི་སེམས་ནང་ཁོང་ཁྲོའི་མེ་ལྕེ་དྲག་ཏུ་འབར་
བས“ཕེ”ཞེས་ཁོ་གཉིས་ཀྱི་རྗེས་སུ་མཆིལ་མ་ཞིག་འཕངས་སོང་སྟེ། དེ་ནི་ཁོས་
སེམས་གཏིང་ནས་ལུའུ་ཡན་ཧྥང་མཆིལ་མ་ནང་བཞིན་དོར་སོང་བ་དང་ཀུན་ནས་
མཚུངས།
དེ་ལས་ཀྱང་ཁོང་ཁྲོ་གནོན་ཐབས་མེད་པ་ཞིག་ནི། གཟའ་འཁོར་གཅིག་གི་
རྗེས་སུ། ཁོ་དང་ཁོའི་སློབ་གྲོགས་ཟ་ཡིག་བཟོ་མཁན་གཉིས་ཀ་རྒྱ་སྲང་ལ་ཉུག་
ཏུ་སོང་བར། གློག་བརྙན་ཁང་གི་སྒོ་ཁར་ལུའུ་ཡན་ཧྥང་དང་མོའི་དགའ་རོགས་
197



གསར་པ་དེ་གཉིས་ལ་ཡང་བསྐྱར་ཕྲད་པར་མ་ཟད། ཝང་ཏེ་ཆིང་དང་མོའི་དགའ་
རོགས(དེ་སྔོན་ཁོས་མགྲོན་བྱེད་དུས་གསར་བུ་དེ་ཡང་ཡོང་མྱོང)གཉིས་ལའང་ཕྲད་
བྱུང་། ཁོ་ཚོ་བཞི་པོས་ཁོའི་མདུན་ནས་གློག་བརྙན་གྱི་འཛིན་བྱང་ཉོས་རྗེས་ཐད་
ཀར་གློག་བརྙན་ཁང་ནང་བུད་སོང་། བུད་སོང་བ་མཐོང་བས་ཁོ་ལ་རང་ཉིད་དེ་
སྔོན་ལན་མང་ཕྱིན་མྱོང་བའི་གློག་བརྙན་ཁང་དེ་འགད་འདོད་ཀྱི་བསམ་བློ་ཞིག་
འཁོར་ནའང་། དེ་ནི་ཡིད་ལ་འཁོར་བ་ཙམ་ལས་ལག་ལེན་དུ་གདབ་རྒྱུ་ནི་དེ་འདྲའི་
ལས་སླ་མོ་ཞིག་ག་ལ་ཡིན། ཁོས་སློབ་གྲོགས་ལ“དེ་རིང་བདག་གི་ཁོག་པ་ན་ནས་
སྐྱུག་མེར་ལྡང་བར་བྱེད་པས། འུ་གཉིས་ཕྱིར་སློབ་གྲྭར་འགྲོ་ཟེར་བས། ཁོས་ཀུན་
བྷེའི་སེམས་དོན་མི་རྟོགས་ནའང༌། ཀུན་བྷེ་ཁོ་གཉིས་ནི་སྐྱིད་ཀྱི་རྟ་ཕོར་མཉམ་ཞོན་
དང་སྡུག་གི་ཁུར་པོ་མཉམ་འཁུར་བྱེད་པའི་གྲོགས་པོ་ཡིན་པས། གྲོགས་པོའི་ཁར་
ཉན་ནས་ཕྱིར་སློབ་གྲྭར་ཡོང་ལ། ཡོང་ནས་ཀྱང་ཀུན་བྷེ་མལ་ཁྲིའི་སྟེང་འགོས་སོང་
སྟེ། མགོ་བོ་ཆེན་པོ་དེ་མལ་ཐུལ་གྱིས་གཅུད་དེ་ཉིན་གཅིག་ཞག་གཅིག་ཙམ་ལ་
འགུལ་མེད་དུ་ཉལ་བྱུང་། །
མཐོ་འབྲིང་གཉིས་པར་ཞུགས་པའི་སློབ་སྐབས་དེར། ཁོ་ལ་འདུག་རོགས་
གསར་པ་ཞིག་ཡོང་ཞིང༌། མིང་ལ་དགའ་རབ་རྡོ་རྗེ་རུ་འབོད། གོ་ཐོས་སུ་འཛིན་
གྲྭ་གཞན་པ་དེའི་འཛིན་བདག་དང་མ་འགྲིག་པར་ཁོ་ཚོའི་འཛིན་གྲྭའི་ནང་ཡོང་
དུ་བཅུག་པར་སྨྲ། ཁོ་ནི་ཀུན་བྷེ་ནང་བཞིན་གཟུགས་རིང་ཞིང་གདོང་ནག་ལ་སྐྲ་
འཇིལ་ལིར་འཁྱིལ་བ་ཞིག་སྟེ། རྩེད་མཚར་ལབ་པར་ཧ་ཅང་མཁས་པས། ཁོ་འཛིན་
གྲྭ་འདིའི་སློབ་གྲོགས་མང་པོར་ཅང་མ་འགོར་བར་འདྲིས་སོང་། འདྲིས་ནས་ཀྱང་



བློ་མང་དོན་གྲུབ།
ཟླ་གཉིས་ཙམ་ལས་མ་འགོར་བའི་དུས་ཤིག་ལ། སློབ་གྲྭ་དེར་སློབ་མས་སློབ་གྲྭའི་
ཟ་ཁང་ལ་བརྐུས་བྱས་པའི་དོན་རྐྱེན་ཆེན་པོ་ཞིག་བྱུང་། དེ་ནི་ཇ་མ་ར་མགོས་
ཐོག་མར་ཤེས་སོང་སྟེ། སྔ་ཉིན་ཉོས་པའི་ཤ་དང་ཀ་ར་སོགས་ལས་གཞན། རྗེན་ཐོ་
དང་ཉུང་མ་སོགས་གསོ་སྐྱེ་ལྔ་དྲུག་ཅིག་བརྐུས་ཚར་འདུག རྐུན་མས་ད་དུང་ཀ་ར་
དཀར་པོ་སོགས་ཉེ་འགྲམ་གྱི་མཐོ་གསུམ་འཛིན་གྲྭའི་ཉལ་ཁང་ཕྱོགས་སུ་གཏོར་
ཡོད་པས། དོ་དམ་མི་སྣ་དང་ཇ་མ་རྣམས་མཐར་ཕྱིན་ལ་ཉེ་བའི་སློབ་མ་དེ་དག་ལ་
དོགས་པ་ལངས་ཏེ། ཁོ་ཚོའི་གྲས་ལས་དོགས་པ་ཡོད་པ་འགའ་རེར་འདྲི་རྩད་ཀྱང་
བྱས། ཡིན་ནའང་བོར་ཟིན་པའི་རྫས་དངོས་དག་ཕྱིར་མ་ལོན་པ་ལ། སློབ་གཙོས་
ཐབས་བཀོད་ཅིག་འཐེན་བྱུང་སྟེ། དེ་ནི་ཕྱི་རྐུན་མིན་པར་ནང་རྐུན་ཏེ། ནང་རྐུན་
སུས་ཀྱང་མི་ཁོགས་པས། ཇ་མ་རྣམས་བཙིར་པར་མ་ཟད། ཁོ་ཚོས་དོ་དམ་བྱས་པ་
མ་ལེགས་པར་བརྟེན། རྐུན་མ་འགོག་མ་ཐུབ་ལ། རྐུན་མ་ལྷང་ལ་འབུད་དུ་འཇུག་
མ་ཐུབ་ཚེ། གྱོང་མཐའ་དག་ཁོ་ཚོའི་ཟླ་ཕོགས་ལས་འཕྲོ་རྒྱུ་ཡིན་ཚུལ་བཅས་ལབ་
སོང་། དེ་བས་ཇ་མ་དག་ནི་མི་གཉིས་རེ་ཚན་སྐོར་རེ་བྱས་ཏེ། སློབ་མ་ཚོའི་ཉལ་
ཁང་སོ་སོར་ལྐོག་ཉན་བྱེད་དུ་སོང་། ཁོ་ཚོས་ལྐོག་ཉན་བྱེད་དུས་ཀུན་བྷེ་སོགས་ཀྱི་
ཉལ་ཁང་ནང་དགོད་སྒྲ་ལྷང་ངེར་དོན་དེ་གླེང་བཞིན་པ་ཐོས་པ་ན། ཕྱི་ཉིན་སློབ་
གཙོ་གཙོ་བྱས་ནས་དོ་དམ་མི་སྣ་འགའ་ཡོང་སྟེ་ཉལ་ཁང་དེའི་ནང་གི་སློབ་མ་ཚོར་
བརྐུས་བཙུགས་པར། ཁོ་ཚོ་ནི་ངོ་ཤོར་ནས་ཕན་ཚུན་རིག་རིག་ལྟ་བཞིན་ཡོད་ཚད་
ཁས་ལེན་བྱས་སོང་།
མ་གཞི་ཁོ་ཚོའི་ཉལ་ཁང་དེར་སློབ་མ་བརྒྱད་ཡོད་དེ། ལོ་ན་ཆེས་ཆེ་བ་ནི་
199
༠



བློ་མང་དོན་གྲུབ།
དགའ་རབ་རྡོ་རྗེ་ཡིན། ཁོས་ཇ་མ་དག་གིས་ཕྱི་དྲོ་དེར་ཟ་ཁང་ནང་ཤ་དང་ཉུང་
མ། ཀ་ར་སོགས་དངོས་པོ་སྐོར་ཞིག་སྐྱེལ་བ་མཐོང་བས་བརྐུ་འདོད་སྐྱེས་བྱུང་ལ།
བསམ་ཚུལ་དེ་ཐོག་མར་ཀུན་བྷེ་ལ་བཤད་པར། ཁོ་ཡང་གསུས་པ་ལྟོགས་བཞིན་
པའི་སྒང་ཡིན་པས་ལམ་སང་ཁ་འཆམ་པོ་བྱུང་སོང་། ཀུན་བྷེས་ཀྱང་དོན་དེ་རང་
ལས་ལོ་གཅིག་གིས་ཆུང་བའི་གྲོགས་པོ་དེར་བཤད་པར། དེ་ཡང་ཡིད་འཐད་བྱུང་
ཞིང་ཉལ་ཁང་ནང་གི་ཉལ་རོགས་འགའ་རེར་བཤད་པ་ལ། མི་བརྒྱད་པོ་གཅིག་
ཀྱང་མ་ལུས་པར་ཡིད་འཐད་བྱུང་། དེ་བས་དགའ་རབ་རྡོ་རྗེས་ཉལ་ཁང་ནང་གི་
ལོ་ན་ཆེས་ཆུང་བའི་སློབ་གྲོགས་གཉིས་མངགས་ནས་རྒྱ་སྲང་དུ་ཐག་པ་དང་ལྕགས་
ཁེམ་སོགས་ཉོས་སོང་ལ། དགོང་མོའི་ཆུ་ཚོད་གཉིས་པའི་མཚམས་སུ་མཉམ་པོར་
མལ་ལས་ལངས་ཏེ་ཟ་ཁང་ཕྱོགས་སུ་ཕྱིན། ནམ་མཁའ་ཧ་ཅང་དྭངས་པས་ཟླ་འོད་
ཧ་ཅང་གསལ་ལ། ཟླ་འོད་གསལ་པོར་བརྟེན་ནས་དགའ་རབ་རྡོ་རྗེ་དང་ཀུན་བྷེ་
གཉིས་ཀྱིས་རིག་འཛིན་སྤྲེལ་ཕྲུག་ཟེར་བ་སྐེམ་རིད་རྩལ་ཅན་ཞིག་ཡོད་པ་ཁྲིད་དེ་
ཟ་ཁང་གི་ཀླད་དུ་འགོས་པ་དང༌། སློབ་གྲོགས་གཞན་ལྔ་པོར་ཕྱོགས་བཞི་དང་སྒོ་
ལམ་བཅས་སྲུང་དུ་བཅུག ཟ་ཁང་ཀླད་དུ་དཀར་ཁུང་ཞིག་ཡོད་པའི་འགྲམ་དེར་
རིག་འཛིན་སྤྲེལ་ཕྲུག་གི་སྐེད་པར་ཐག་པ་དམ་པོར་བཅིངས་ཤིང༌། ཁོ་གཉིས་ཀྱིས་
ཐག་པ་ནས་བཟུང་སྟེ་མར་ལ་དཔྱངས། དེ་ལྟར་ཁོ་ཚོས་ཐག་པ་དེར་བརྟེན་ནས་ཤ་
དང་ཀ་ར། རྗེན་ཐོ་དང་ཉུང་མ་བཅས་གསོ་སྐྱེ་དྲུག་ཙམ་རྐུ་ཐུབ་པ་བྱུང༌། བྱུང་ནས་
ཀྱང་མི་གསུམ་གྱིས་བཙུགས་ནས་ཡུན་རིང་མ་འགོར་བའི་ལྕགས་ཐབ་སྟེང་ལྕགས་
ཟེའུ་བསྐྱོན་ནས་ཤ་འཚད་པ་སོགས་བྱས་ལ། འཕྲོས་ཀྱི་མི་ལྔ་པོས་དངོས་རྫས་འཕྲོ་



བློ་མང་དོན་གྲུབ། ལག་རྩེག་་
མ་དག་ཁུར་ནས་སློབ་གྲྭའི་ཞོལ་ན་སྡོང་ར་ཞིག་ཡོད་པའི་ནང་དུ་ས་འོག་ལ་སྦས།
སློབ་གཙོ་སོགས་ཀྱིས་ཁོ་ཚོར་བརྐུས་བཙུགས་ནས་ཆུ་ཚོད་གཅིག་ལྷག་གི་
རྗེས་སུ། སློབ་གྲྭ་ཡོངས་ཀྱི་དགེ་རྒན་དང་ལས་བཟོ་པ། སློབ་མ་ཡོངས་རྫོགས་རྩལ་
སྦྱོང་ཐང་ཆེན་དུ་འཛོམས་ནས་ཁོ་ཚོར་བསྒུགས་འདུག ཉིན་དེར་ནམ་རྒྱུན་དང་མི་
འདྲ་བར་ལུས་རྩལ་མ་སྦྱངས་པར། དགའ་རབ་རྡོ་རྗེ་དང་ཀུན་བྷེ་སོགས་ཉལ་ཁང་
གཅིག་གི་མི་བརྒྱད་པོས་རང་གིས་བརྐུས་པའི་རྐུས་རྫས་དག་ཁུར་ཅིང་། ཁོ་ཚོའི་
འཛིན་བདག་གིས་སྔོན་དུ་ལམ་ཁྲིད་པ་དང༌། ཇ་མ་གཉིས་ཀྱིས་ཀུན་བྷེས་དེ་སྔོན་
རང་ཁྱིམ་གྱི་ཟོག་ལུག་དག་འདེད་པ་ནང་བཞིན་ཁོ་ཚོ་དེད་ནས་བུད་ཡོང་། ཡོང་ནས་
སློབ་གཙོ་སོགས་ལངས་དེ་བསྡད་ཡོད་སའི་སྟེགས་བུའི་སྟེང་རྐུས་རྫས་དག་སྤུངས་
ནས་འཇོག་ཏུ་བཅུག་རྗེས། ཁོ་ཚོ་གོམ་གང་ཕྱི་རུ་ནུར་དུ་བཅུག་སྟེ་གྲལ་འགྲིག་པོར་
བརྩེངས་བྱུང་ལ། སློབ་གཙོས་དགེ་སློབ་ཡོངས་རྫོགས་དཔའ་ཞུམ་པར་བྱེད་པའི་
དགག་རྒྱག་ཚོགས་འདུ་གཟབ་ནན་ཞིག་འཚོགས་སོང་། །
ཚོགས་འདུ་དེའི་རྗེས་སུ། འཛིན་གྲྭའི་ནང་དུ་མཚན་དགོང་རེ་རེར་ཚོགས་
འདུ་བསྡུས་ཏེ་སློབ་གྲྭའི་དོ་དམ་པ་དག་གིས་སྡིགས་མོ་དང་སློབ་གསོ་བཏང་བྱུང་
བར་མ་ཟད། འཛིན་བདག་གིས་ཀྱང་སྡིགས་མོ་དང་སློབ་གསོ་རབ་དང་རིམ་པར་
བཏང་སོང་། དེའི་རྗེས་ཀྱི་གོ་རིམ་ནི་ཁོ་ཚོས་རང་སྐྱོན་ངོས་ལེན་བྱེད་པ་དང་དམ་
བཅའ་ཡི་གེ་འབྲི་བ་སོགས་ཏེ། དམ་བཅའ་བཞག་བཞག་མེད་པར་སློབ་གྲྭའི་ཚོགས་
ཆེན་ཞིག་གི་སྟེང་དུ་དགའ་རབ་རྡོ་རྗེ་སློབ་གྲྭ་ལས་ཕུད་པ་དང༌། ཀུན་བྷེ་དང་ཀུན་
བྷེ་ལས་ལོ་གཅིག་གིས་ཆུང་བའི་སློབ་གྲོགས། ད་དུང་རིག་འཛིན་སྤྲེལ་ཕྲུག་གསུམ་
201



རྒྱ
བློ་མང་དོན་གྲུབ།
པོར“དེ་ལས་ཆེ་བའི་ཆད་པ”བཅད་པ་རེད། །
སློབ་སྦྱོང་ལ་མི་བརྩོན་ཞིང༌། ལྷག་པར་བོད་ཡིག་ལ་སྦྱངས་པ་དེ་འདྲ་མ་བྱས་
པ་ན། ཀུན་བྷེའི་བོད་ཡིག་གི་ཆུ་ཚད་ནི་འཛིན་གྲྭའི་སློབ་མ་དག་ལས་འབྲིང་ཙམ་
དུ་ལྷུང་སོང༌། དེའི་རྒྱུ་མཚན་ནི་བརྩོན་སེམས་ལྡན་པའི་སློབ་མ་སྐོར་ཞིག་གིས་
དགེ་རྒན་གྱིས་བསྟན་པའི་སློབ་ཕྱིའི་དཔེ་ཆ་དག་ལ་དུས་ལྟར་ལྟ་བཞིན་ཡོད་པར་
མ་ཟད། སློབ་གྲྭ་དང་ཐག་ཉེ་བའི་རྨ་ལུང་དགོན་པའི་གྲྭ་པ་དག་གི་སར་ཟུར་ཁྲིད་
ལ་འགྲོ་བཞིན་ཡོད་པས། ཀུན་བྷེ་རྗེས་སུ་མི་ལུས་པ་ག་ལ་སྲིད། དེ་བས་ཁོས་ཡང་
བསྐྱར་འཛིན་གྲྭའི་ནང་དམ་བཅའ་བཞག་པ་ལག་ལེན་དུ་བསྟར་སླད། ངའི་ཨ་ཞང་
ཆེ་བ་ཨ་ཁུ་ཆོས་འབྱོར་གྱི་བཟང་ས་སྟེ། བློ་བཟང་བསྟན་རྒྱས་ཞུ་བའི་དགེ་བཤེས་
ཤིག་ཡོད་པའི་སར་ཁ་བཏགས་བཟུང་ནས་སློབ་དཔོན་ལ་བསྟེན་དུ་ཕྱིན། །
སློབ་དཔོན་ཁོང་ནི་ཐུགས་རྒྱུད་ཧ་ཅང་དྲང་པོ་ཞིག་སྟེ། ཀུན་བྷེའི་རེ་བ་ལྟར་
ཉིན་རེའི་ཉིན་གུང་ཆུ་ཚོད་གཅིག་པ་ནས་གཉིས་པའི་བར་ཁོ་ལ་ཉིན་རྒྱུན《སྙན་
ངག་སྤྱི་དོན》འཁྲིད་རྒྱུ་བྱས་སོང་། གྲྭ་སའི་དགེ་བཤེས་དག་གི་འཁྲིད་ཚུལ་ནི་སློབ་
གྲྭའི་དགེ་རྒན་ཚོ་དང་ཀུན་ནས་མི་འདྲ་སྟེ། ཁོང་ཚོས《མེ་ལོང་མ》ཡི་གཞུང་གི་རྒྱན་
གྱི་ངོ་བོ་དང་དབྱེ་བ། རྒྱན་སོ་སོའི་ངོས་འཛིན་བཅས་ལ་དང་དོད་ཆེན་པོ་བྱེད་པར་
མ་ཟད། བོད་ཀྱི་རིམ་བྱོན་མཁས་པ་དག་གིས་བཞག་པའི་དཔེར་བརྗོད་ཀྱང་གཤིབ་
སྡུར་གྱིས་ཁྲིད་འགྲོ་ལ། དེ་ལས《མེ་ལོང་མ》ཡི་གཞུང་གི་མཚན་གཞིའི་དཔེར་བརྗོད་
ལྟ་བུར་ཡོང་ཡོད་པ་དག་ལོགས་སུ་བཀར་ནས་བློར་འཛིན་དུ་བཅུག་སོང་། འཁྲིད་
ཚུལ་དེས་ཀུན་བྷེའི་བློ་སྒོ་མང་པོ་ཞིག་ཕྱེ་བྱུང་ལ། ཟུར་ཁྲིད་ལའང་ཐེངས་གཅིག་



བློ་མང༌དོན་གྲུབ།
ཀྱང་ཆག་མ་མྱོང་།
སློབ་སྐབས་རྗེས་མ་ཚོགས་མ་ཐག ཀུན་བྷེས་ཁྱིམ་ནས་ཁྱེར་ཡོང་བའི་གོ་རེ་
དང་ཚོང་ཁང་ནས་ཉོས་མ་ཐག་པའི་འོ་མ་བཅས་བཟུང་སྟེ་སློབ་དཔོན་ཆེན་མོ་བློ་
བཟང་བསྟན་རྒྱས་ལ་ལོ་སར་བསྐྱལ། སློབ་དཔོན་ཁོང་ཐུགས་ཧ་ཅང་དགྱེས་ཡོད་དེ།
ཀུན་བྷེའི་བོད་ཡིག་གི་རྨང་གཞི་བཟང་བ་སོགས་ལབ་པར་མ་ཟད། ཡི་གེ་ཡག་པོ་
འབྲི་ཤེས་པ་དེ་ནི་ཁོའི་མི་ཚེ་གང་བོའི་རྒྱན་ཡིན་ཅེས་ཀྱང་བརྗོད་བྱུང་། ཀུན་བྷེས་
ཀྱང་ཁོང་གིས་རང་ཉིད་བློར་འབབ་བཞིན་པ་དེ་རྟོགས་པས་མགོ་བོ་གཡོན། རྣ་བ་
བརྒྱངས། སྐེ་ཚིགས་བསྲིངས། མིག་ཟུང་ལྷེམ་ལྷེམ་རྡེབ་ཞོར་སློབ་དཔོན་དམ་པའི་
གསུང་སྣ་ཚོགས་ལ་ཉན། ཉན་གྱིན་ཉན་གྱིན་ཁོས་ནང་དོན་རིག་པའི་སྤྱི་ཁོག་ཙམ་
ཤེས་འདོད་ཟེར་བ་ལ། ཁོང་གིས་ཀྱང་དེའི་སྐོར་ཁྲིད་ཆོག་གསུངས་ནས་ཁོ་ལ་སློབ་
ཁྲིད་ཀྱི་འཆར་གཞི་ཞིབ་མོ་ཞིག་བཟོས་སོང་།
འཆར་གཞི་དེ་སེམས་ལ་འཆར་ཐེངས་རེར། ཀུན་བྷེས་གུང་ཟས་ལྟ་ཅི་དགོང་
ཟས་ཟོས་མ་ཐག་ཀྱང་སློབ་དཔོན་ཁོང་གི་སར་སློབ་ཁྲིད་དུ་བུད་འགྲོ་བས། འཛིན་
བདག་གིས་ཁོ་ཅི་ཞིག་ལ་དགོང་སྦྱོང་དུ་མི་ཞུགས་ཚུལ་དྲིས་པར། ཀུན་བྷེས་སྐྱེ་
ཚིགས་རིང་པོ་དེ་འཕྲུག་འཕྲུག་བྱེད་བཞིན་གནས་ཚུལ་ངོ་མ་ཇི་བཞིན་དུ་བརྗོད་
པར། འཛིན་བདག་ནི་ཧ་ཅང་དགའ་སྟེ“འཛིན་གྲྭའི་ནང་ཚོགས་འདུ་ཡོད་དུས་མ་
གཏོགས་ཁྱོད་ཡོང་མི་དགོས། ངས་ཁྱོད་ལ་གནང་བ་བྱིན་པ་ཡིན། མི་གཞན་ལ་མ་
བཤད་”ཅེས་སྨྲས་བྱུང༌། སྐད་ཆ་དེར་བརྟེན་ནས་ཀུན་བྷེ་ལ་རང་དབང་ཆེན་པོ་ཐོབ་
སྟེ་སློབ་དཔོན་དམ་པའི་སར་འགྲོ་རྐྱང་བྱེད་ཅིང་། ཁོང་གི་བན་དེ་གྲིམ་པོ་ཞིག་ཡོད་
203



ལ་བློ་མང༌དོན་གྲུབ།
པ་དེར་རོགས་བྱས་ནས་ཨ་ཁུ་ལ་དགོང་འཚལ་སྐོལ་བ་སོགས་ཀྱང་བྱེད་པས། ཀུན་
བྷེའི་སེམས་སུ་གྲྭ་པ་དག་གི་འཚོ་བ་ནི་ཅི་འདྲའི་སྐྱིད་པ་ལ་ཨང་སྙམ། ལྷག་དོན་
སློབ་དཔོན་ཁོང་གིས་སྐྱབས་འགྲོ་དང་དལ་འབྱོར་རྙེད་དཀའ། འཆི་བ་མི་རྟག་པ།
ལས་རྒྱུ་འབྲས། འཁོར་བའི་ཉེས་དམིགས་སོགས་གསུངས་པ་ལ། ཀུན་བྷེ་ནི་གློ་བུར་
ངེས་འབྱུང་སྐྱེས་ཏེ་ངུ་བཞིན་ཐང་ནས་འགྲེ་ལོག་བརྒྱབ་སོང་། ཡ་མཚན་པ་ནི་ཉིན་
དེར་ཀུན་བྷེ་ངུ་བའི་ཚེ་ན་སྔོན་ཆད་དང་འདྲ་བར་མིག་ཆུ་སྣབས་དང་སྣབས་མིག་
ཆུ་ལ་འདྲེས་མ་བྱུང༌། ཁོ་མུ་མཐུད་ནས་ངུ་བཞིན“དེ་རིང་ནས་བཟུང་ང་འཁོར་བ་
དུག་སྦྲུལ་གྱི་ཚང་ངན་འདི་ལ་ཞེན་ཁ་ལོག་པ་ཡིན། ང་འཆི་བ་སྲོག་ལ་ཐུག་ཀྱང་
བསླུ་མེད་དཀོན་མཆོག་གསུམ་པོ་འདི་ཕྱིའི་སྐྱབས་སུ་འཛིན་རྒྱུ་ཡིན། ངས་མར་གྱུར་
སེམས་ཅན་ཐམས་ཅད་སངས་རྒྱས་ཀྱི་གོ་འཕང་འཐོབ་སླད་ཁྱིམ་ནས་ཁྱིམ་མེད་
པར་རབ་བྱུང་བསྒྲུབ་རྒྱུ་ཡིན། སློབ་དཔོན་རིན་པོ་ཆེ། བདག་ལ་སྙིང་རྗེ་སྒོམ་པར་
མཛོད། བདག་རྒྱུད་བྱིན་གྱིས་བརླབ་ཏུ་གསོལ། བདག་གི་བསམ་དོན་ཡིད་བཞིན་
འགྲུབ་པར་གནང་བར་ཞུ་ཞེས་བརྗོད་འཕྲལ། ཡར་ལངས་ནས་ཕྱག་བར་མེད་དུ་
འཚལ་སོང་། དགེ་བཤེས་ཁོང་གིས“ཀུན་བྷེ། ཁྱོད་ཀྱིས་དེ་ལྟར་མ་བྱེད། གྲྭ་པ་བཅའ་
རྒྱུ་དེ་དེ་འདྲའི་ལས་སླ་མོ་ཞིག་མིན། ཁྱོད་ད་ནི་སློབ་གྲྭ་ནས་མཐར་ཕྱིན་ལ་ཉེ་བས།
བྱ་བའི་སྟེང་ཞུགས་རྗེས་མང་ཚོགས་ལ་ཕན་པའི་བྱ་བ་བསྒྲུབས་ཀྱང་གཅིག་པ་
གཅིག་རྐྱང་ཡིན། གཙོ་བོ་བྱམས་དང་སྙིང་རྗེ། བྱང་ཆུབ་ཀྱི་སེམས་ཡོད་རྒྱུ་ནི་ཧ་ཅང་
གཙོ”ཞེས་སློབ་གསོ་ཡང་ཡང་བཏང་ནས་ཁོ་སློབ་གྲྭར་འགྲོ་རུ་བཅུག་སོང་། ཡིན་
ནའང་རིམ་བཞིན་དུ་ཁོ་སྔ་དྲོའི་སློབ་ཁྲིད་ལའང་མི་ཞུགས་པར་སློབ་དཔོན་ཁོང་གི་
204



བློ་མང་དོན་གྲུབ།
ཙ་
སར་ཡོང་ནས་རེ་བ་ཡང་ཡང་ཞུས་པར་བརྟེན། སློབ་དཔོན་དམ་པ་དེས་ཀྱང་དོན་
དེ་དགོན་བདག་བླ་མ་སྟེ། ཨ་ལགས་ལུང་རྟོགས་རྒྱ་མཚོའི་སྙན་དུ་མི་འབུལ་ཀ་མེད་
བྱུང༌། །
ཨ་ལགས་ཀྱིས་གཏམ་དེ་ཐོས་འཕྲལ་ཧ་ཅང་དགའ་སོང་སྟེ། ངག་ནས“དོན་
དེ་ནི་དོན་བཟང་ཞིག་ཡིན། སློབ་མའི་ནང་དུ་གྲྭ་པ་བཅའ་མཁན་ཡོད་ན་ང་ཚོས་
དགའ་བསུ་ཞུས་ན་འགྲིག ཁོ་ཚོས་བོད་ཡིག་ཤེས་པར་མ་ཟད་རྒྱ་ཡིག་ཀྱང་ཤེས་
པས། ང་ཚོ་དགོན་པའི་ནང་དུ་ཡང་དེ་འདྲའི་ཤེས་ལྡན་མི་སྣ་དགོས། ང་སློབ་མ་དེ་
ང་ཚོའི་དགོན་པའི་ནང་གྲྭ་པ་བཅའ་རྒྱུར་འཐད་པ་ཡིན། དོན་དེ་དགེ་བཤེས་ཁྱོད་
ཀྱིས་སྒྲུབས་ཤིག”ཅེས་བཀའ་གནང་སོང་། །
དེ་ལྟར་དུས་ཆེན་སུམ་འཛོམས་ས་ག་ཟླ་བའི་ཚེས་བཅོ་ལྔའི་ཉིན། འདུལ་
འཛིན་བླ་མ་ལུང་རྟོགས་རྒྱ་མཚོའི་དྲུང་དུ་སྔ་མ་དགེ་ཚུལ་གྱི་སྡོམ་པ་ལེགས་པར་
མནོས་ཤིང་། གྲྭ་མིང་ལ་བློ་བཟང་དོན་གྲུབ་ཏུ་གསོལ་ནས་སྟོན་པ་མཆོག་གི་བསྟན་
པའི་སྒོར་ཞུགས།
གསུམ་པ།
ཀུན་བྷེས་རྨ་ལུང་དགོན་པ་རུ་རབ་བྱུང་བསྒྲུབས་ཤིང་མིང་ལ་བློ་བཟང་དོན་
གྲུབ་ཏུ་གསོལ་བ་དེ་ཐོག་མར་དགོན་པའི་གྲྭ་པ་དག་གི་ཁ་ནས་གྲགས་པ་དང༌། དེ་
ནས་རྨ་ལུང་ཁུལ་དགེ་ཐོན་སློབ་གྲྭའི་དགེ་སློབ་ཡོངས་ཀྱི་ས་རུ་གང་སར་མཆེད་ལ།
205
<



དེར་མཐུད་ནས་ནག་ཤུལ་སྡེ་བའི་སྡེ་མི་འགའ་རེས་ལབ་གླེང་བརྒྱུད་ནས། ངའི་ཨ་
ཞང་ཆུང་བ་དང་ཀུན་བྷེའི་ཨ་མ་དཀར་མོ། ད་དུང་ཁོའི་ནུ་བོ་བསོད་ནམས་དོན་
གྲུབ་སོགས་ཀྱི་རྣ་སྒོར་ཡང་འབྱོར། འབྱོར་མ་ཐག་ཏུ་ངའི་ཨ་ཞང་ཆུང་བས་ཀུན་
བྷེའི་ཨ་མ་དཀར་མོ་ཁོའི་འཕྲུལ་རྟའི་འཕོངས་ལ་བཟུང་ནས་དགོན་པའི་གླིང་བར་
དུ་བསླེབས་བྱུང༌། ཁོ་གཉིས་བསླེབས་མ་ཐག་འདྲི་རྩད་བྱས་པ་བཞིན་དགེ་བཤེས་
བློ་བཟང་བསྟན་རྒྱས་ཀྱི་གྲྭ་ཤག་ཏུ་འཛུལ་པ་ལ། ཁོང་ཉིད་དེ་གར་མི་བཞུགས་
ནའང༌། ཁོང་གི་བན་དེ་དང་བློ་བཟང་དོན་གྲུབ་གཉིས་སོ་སོར་ཁྱམས་འོག་གི་གྲུ་ག་
རུ་གྲྭ་ལཱ་མནབས་ཤིང་སྐྱིལ་མོ་ཀྲུང་དུ་ཙོག་ནས་ཁ་ཏོན་དང་གཞུང་གི་རྩ་ཚིག་སྐོར་
ཞིག་བློར་སྐྱོར་བཞིན་མཆི། ཚུལ་དེ་མཐོང་བས་ཨ་མ་དཀར་མོ་བརྒྱུགས་སོང་ནས་
བློ་བཟང་དོན་གྲུབ་ཀྱི་མདུན་དུ་པུས་མོ་ས་རུ་བཙུགས་ལ། བཙུགས་ནས་ཀྱང་ངག་
སྒོར“ཀུན་བྷེ། ཨ་གདོན་ཕྲུག ཁྱོད་ནི་ཅི་འདྲའི་དྲན་རྒྱུ་མང་བ་ལ་ཨང་། སློབ་མཐར་
ཕྱིན་ལ་ཉེ་བའི་སྐབས་འདིར། ཁྱོད་ཀྱིས་རྒྱལ་ཁབ་ཀྱི་གསེར་གྱི་དཀར་ཡོལ་དེ་སྐྱག་
དོང་ནང་དུ་འཕེན་རྒྱུ་ཡིན་ནམ། ངེད་བཟའ་མི་གཉིས་ཀྱིས་ཁྱོད་ཀྱི་ཆེད་དུ་སྡུག་མ་
མྱངས་པ་མེད། ཁྱོད་ཀྱིས་ཨ་ཕ་བསམ་གྲུབ་ཀྱི་ལག་མགོར་ལྟོས་དང་། ཁྱོད་ཀྱིས་ངེད་
གཉིས་ལ་སྙིང་མི་རྗེའམ”ཞེས་སྨྲ་བཞིན་བར་མེད་དུ་ངུས་སོང་།
བློ་བཟང་དོན་གྲུབ་ཀྱིས་ཚུལ་དེ་མཐོང་ཞིང་ཐོས་པས་ཡུད་ཙམ་རིང་མིག་
ལྡེམ་ལྡེམ་དུ་རྡེབ་པར་བྱེད་ལ། དེ་ནས་འདུག་སྟངས་ཇེ་བདེར་གཏོང་ཙམ་བྱས་
རྗེས་གཉོམ་དུངས་པའི་སྐད་ཀྱིས“ཨ་མ་ལགས། ཁྱོད་བཟའ་མི་གཉིས་ཀྱིས་ང་ལ་
བཟོད་གསོལ་གནང་བར་ཞུ། ངས་ཁྱོད་གཉིས་གཙོ་བྱས་པའི་ཁམས་གསུམ་འཁོར་
206



བར་འཁྱམས་པའི་སེམས་ཅན་ཐམས་ཅད་ལ་སྙིང་རྗེ་ནས་ཁྱིམ་ནས་ཁྱིམ་མེད་པར་
རབ་ཏུ་བྱུང་བ་ཡིན། ང་འཁོར་བ་དུག་སྦྲུལ་གྱི་ཚང་མལ་ལྟ་བུ་འདི་ལ་སྔ་མོ་ནས་
ཞེན་པ་ལོག་ཡོད། ཡོད་པའི་རྐྱེན་གྱིས་ང་ལ་འཐོབ་ངེས་པའི་གསེར་གྱི་དཀར་ཡོལ་
དེར་ཞེན་ཆགས་ཅི་ཡང་མེད་པར་སྐྱག་དོང་དུ་གཡུགས་པ་ཡིན། བུ་ངའི་རེ་བ་ནི་
གསེར་ལས་དཀོན་པའི་ཆོས་སྐལ་འདི་མི་གཅོད་པར་མཛད་དུ་གསོལ། བདག་ལ་
སྙིང་རྗེ་སྒོམ་པར་མཛད་དུ་གསོལ”ཞེས་ཆུ་བཞུར་བཞུར་བྱས་ནས་བཤད་བྱུང༌། །
དེར་ངའི་ཨ་ཞང་ཆུང་བ་ནི་འཚུབ་ཆ་འདྲ་ཞིག་ལངས་ཏེ་“ཨ་ཀུན་བྷེ། ཁྱོད་
ཀྱིས་དེ་ལྟར་མི་བརྗོད་པར་ཞུ། ཁྱོད་གཞན་ལ་མི་གསལ་ནའང་། ངེད་ཕ་མ་གཉིས་
ལ་ཁྱོད་ཧ་ཅང་གསལ་བ་ཡིན། ད་བར་དུ་ཁྱོད་ཀྱིས་མ་ལས་པ་ཞིག་མེད་ལ། གྲུབ་
སོང་བ་གཅིག་ཀྱང་མེད། མེད་པའི་རྐྱེན་གྱིས་བྱ་བ་འདི་འདྲ་ཆེན་པོ་ཞིག་གི་རྔ་མ་
སྐྱོང་མི་ནུས་པ་ཁོ་ཐག་ཡིན། དེ་བས་ཕ་མ་གཉིས་ཀྱི་ཁར་མཉན་ནས་སློབ་གྲྭར་
འགྲོ། སློབ་རྔ་བསྐྱངས་ན་དེ་ལས་ལྷག་པ་མེད། དགེ་རྒན་དང་སློབ་གཙོ་སོགས་ལ་
ངེད་ཕ་མ་གཉིས་ཀྱིས་ཕྱག་འཚལ་དགོས་ཀྱང་མི་སྐྱོན། ཁོ་ཚོས་ཀྱང་ངེད་གཉིས་ཀྱི་
རེ་བ་དང་ལེན་བྱེད་ངེས། ཁྱོད་ལ་སློབ་གྲྭ་འདོན་འདོད་མེད་ན། དེའི་དུས་ནས་ཁྱིམ་
དུ་བསྡད་ན་མི་ཆོག་གམ། གྲྭ་པ་བྱས་ན་མི་ཆོག་གམ། ཁྱོད་ལས་བསོད་ནམས་དོན་
གྲུབ་སློབ་གྲྭར་སོང་ཡོད་ཚེ། ངེད་ཕ་མ་གཉིས་ཀ་འདི་འདྲའི་དཀའ་ལས་ལ་གཏོད་
མི་སྲིད། ད་དེ་ཚོ་བཤད་ན་འཕྱིས་སོང་། དེ་བས་ང་ཚོའི་ཁ་ལེན་པར་བྱོས། སློབ་གྲྭར་
སོང་ནས་རྗེས་སུ་ལས་བྱེད་པ་བྱས་ན་བཟང་། ཨེ་གོ་ཐལ”ཞེས་སྨྲ་བཞིན་བློ་བཟང་
དོན་གྲུབ་ཀྱི་ལག་པའི་ནང་རང་གི་ལག་པ་བཞག་སོང་།
207



བློ་མང་དོན་གྲུབ།
ཕ་མ་གཉིས་ཀྱི་སྐད་ཆ་དེ་དག་གོ་བས། བློ་བཟང་དོན་གྲུབ་ནི་སྔར་ལས་བློ་
བརྟན་འགྱུར་མེད་དུ་སོང་བ་ལྟར“ཨ་ཕ། ཨ་མ། ངས་གྲྭ་ལྭ་གོན་པའི་ཉིན་མོ་དེ་
ནས་བཟུང་། ང་ཚེ་འདིར་དགའ་ན་སྐྱོ་ན། བདེ་ན་སྡུག་ན། ཤི་ན་གསོན་ན་བློ་ཕུགས་
དཀོན་མཆོག་གསུམ་ལ་གཏད་ཡོད་པས། ངའི་ཐད་དུ་ཁྱོད་གཉིས་ཀྱིས་སེམས་
ཁྲལ་ཏིལ་འབྲུ་ཙམ་ཡང་བྱེད་མི་དགོས། ཕྱིར་སློབ་གྲྭར་སོང་ནས་ལས་བྱེད་བཅའ་
རྒྱུ་ཟེར་བ་ནི་ཁ་དགྲ་ལ་བསྒྱུར། དེའི་ཐད་ང་བསད་མ་སོང་ན་ཡོང་རྒྱུ་ཅང་མེད།
དཀོན་མཆོག་གསུམ”ཞེས་མནའ་ཞིག་ཀྱང་བསྐྱལ་སོང་བར་བརྟེན། ངའི་ཨ་ཞང་
ཆུང་བའི་མིག་མཐར་ཡང་མཆི་མ་འཁོར་བྱུང་།
ཅི་བྱེད་འདི་བྱེད་མི་ཤེས་པའི་གནས་བབ་དེ་མཐོང་བས། དགེ་བཤེས་བློ་
བཟང་བསྟན་རྒྱས་ཀྱི་བན་དེ་ཡང་ཚུར་ཡོང་ནས་ཁོའི་ཕ་མ་གཉིས་ལ། བློ་བཟང་
དོན་གྲུབ་ནི་བོད་ཡིག་གི་ཆུ་ཚད་བཟང་བ་དང་དད་པ་བརྟན་པོ་ཡོད་པ། གྲྭ་པ་
བཟང་པོ་ཞིག་འཁྱོངས་ངེས་པ། དགེ་བཤེས་ཁོང་གི་བློ་ལ་འབབ་བཞིན་པ། ལྷག་
པར་དགོན་བདག་བླ་མ་ལུང་རྟོགས་རྒྱ་མཚོ་ཚང་འཐད་པ་བྱུང་ནས་རབ་ཏུ་བྱུང་
བ། མ་འོངས་པའི་དུས་སུ་ཁོང་གིས་ཁོ་རྒྱ་ཡུལ་དུ་མངགས་ནས་ལོ་ཙཱ་པ་ཆེན་པོར་
སྐྱེད་སྲིང་བྱེད་རྩིས་ཡོད་པ་བཅས་ཚིག་ལ་རབ་དང་རིམ་པ་ཡོད་པའི་སྒོ་ནས་
བཤད་པ་ན། ངའི་ཨ་ཞང་ཆུང་བ་དང་ཁོའི་ཆུང་མ་གཉིས་ཀའང་ཡིད་ཆེས་ལ་མི་
ཆེས་དང་སེམས་འཐད་ལ་མི་འཐད་པའི་ངང་ཕྱིར་འགྲོ་རྩིས་བྱས་སོང་སྟེ། འགྲོ་ཁར་
ཁོའི་ཨ་མ་དཀར་མོས་ཁོ་ལ་སྐད་ཆ་བཙན་པོ་ཞིག་བཤད་པ་ནི“ཁྱོད་འདྲ་མོ་རྗེས་
སུ་གྲྭ་ལོག་བྱེད་ན་ཐང་། གྲྭ་ལོག་བྱེད་རྒྱུ་ཞིག་ཡོད་ཚེ། ཁྱོད་ཡུལ་ལ་ཡོང་ས་གཏན་
208



བློ་མང་དོན་གྲུབ།
ནས་མེད། དཀོན་མཆོག་གསུམ”ཞེས་ཁོས་སྔོན་ཏག་ཏག་ལ་བསྐྱལ་ཟིན་པའི་མནའ་
དེ་འདྲ་ཞིག་བསྐྱལ་རྗེས་ཤར་རྒྱག་གིས་བུད་སོང་། །
ཨ་མས་རང་ལ་ལད་མོ་བྱས་ནས་བསྐྱལ་པའི་མནའ་ཚིག་དེ་སེམས་སུ་བཟུང་
ནས། བློ་བཟང་དོན་གྲུབ་ཀྱིས་ཆུང་བ་ཁ་ཏོན་སོགས་ནས་ཆེ་བ་གཞུང་གི་རྩ་ཚིག་
སོགས་བློ་ལ་འཛིན་ཅི་ཐུབ་བྱས། ཅི་ཐུབ་གང་ཐུབ་བྱས་པ་དེས་གྲྭ་པ་ཆེ་བ་དག་ལྟ་
ཅི། ཁོའི་སློབ་དཔོན་དགེ་བཤེས་བློ་བཟང་བསྟན་རྒྱས་ཀྱང་ཡིད་མགུ་བ་བྱུང་ལ།
དགོན་བདག་བླ་མ་ལུང་རྟོགས་རྒྱ་མཚོའང་ཐུགས་མཉེས་པོ་བྱུང་སྟེ། ཁོ་ལ་དགོན་
པ་གཞུང་ནས་གྲྭ་ཤག་ཅིག་བཀོད་སྒྲིག་བྱས་པར་མ་ཟད། གཟའ་ཉི་མའི་ཉིན་ཁུལ་
སློབ་འབྲིང་གི་རྒྱ་ཡིག་དགེ་རྒན་ཞིག་ཆེད་དུ་གདན་འདྲེན་ཞུས་ནས་རྒྱ་ཡིག་སྦྱང་
དུ་བཅུག
དུས་ཀྱི་འགྲོས་དང་བསྟུན་ནས་ཁོ་ལ་སློབ་གྲྭའི་སློབ་གསོ་གཉེར་སྟངས་དང་
དགོན་པའི་སློབ་གསོ་སྤེལ་སྟངས་ནི་ཁྱོན་ནས་མི་འདྲ་བའི་ཚོར་ཤེས་གསར་པ་ཞིག་
བྱུང་། དེ་ཡང་བློར་འཛིན་པ་དང་རྒྱ་ཡིག་སྦྱང་རྒྱུ་ནི་ཁོ་ལ་མཚོན་ན་དཀའ་
རྒྱུ་ཁག་རྒྱུ་ཅང་མེད་ནའང༌། བསྡུས་ཆུང་ཁ་དོག་དཀར་དམར་ནས་
མགོ་བཟུང་སྟེ་ཆོས་རར་འགྲིམས་ནས་རྩོད་པ་བྱེད་རྒྱུ་ནི། བློ་བཟང་དོན་གྲུབ་
དགོན་པར་ཡོང་རྗེས་ཀྱི་གནོན་ཤུགས་ཆེས་ཆེ་བ་ཞིག་ཏུ་གྱུར། ལྷག་པར་ཁོའི་རྩོད་
རོགས་དག་ནི་གྲྭ་པ་ལོ་ཆུང་རྐྱང་རྐྱང་སྟེ། རིག་པ་རྒོད་ཅིང་ཁ་ལྕེ་མྱུར་ལ་གོམས་
བྱང་དུ་སོང་ཡོད་པས། ཁོའི་ནག་ཅིང་ཆེ་བའི་མགོ་དང་རིང་ཞིང་ཕྲ་བའི་སྐེ་སོགས་
སུ་རྔུལ་ཆུ་བར་མེད་བཞུར་འགྲོ་ལ། ལན་རེར་མིག་ཟུང་ཡུན་རིང་རྡེབ་ཀྱང་ངག་
209



བློ་མང༌དོན་གྲུབ།
ལས་སྐད་ཆ་ཚིག་གཅིག་ཀྱང་མི་ཡོང་བས། བཟོད་པར་དཀའ་བའི་ངོ་ཚ་ཡང་ཡང་
ཉོ་བར་བྱེད། བྱེད་ཚུལ་དེ་ཁོའི་སློབ་དཔོན་བློ་བཟང་བསྟན་རྒྱས་སོགས་ཀྱིས་གསལ་
པོར་ཤེས་བཞིན་ཡོད་ཀྱང་། མ་ཤེས་ཁུལ་བྱས་ཏེ་ཁོ་བཙན་གྱིས་ཆོས་ར་འགྲིམ་དུ་
བཅུག བཅུག་ནས་ལོ་གཅིག་ལྷག་ཕྱིན་སོང་ནའང་། བློ་བཟང་དོན་གྲུབ་ལ་རྩོད་
པའི་ཐད་རིག་པ་བླ་ལྷག་ཅིག་རྒྱས་མ་ཐུབ་པར་བརྟེན། ཉིན་ཞིག་ཁོས་ཁ་བཏགས་
ཤིག་བཟུང་ནས་སློབ་དཔོན་དམ་པར་ཞུ་བ་ཞུས། ཞུ་དོན་གཙོ་བོ་ནི་ཁོ་ཆོས་རར་
རྩོད་པ་རྒྱག་ཏུ་འགྲོ་མི་དགོས་པར། བོད་ཡིག་རྒྱ་ཡིག་གཉིས་ཀར་དཔེ་ཀློག་གཙོ་
བོ་བྱས་ཐོག བླ་མ་དང་དགེ་བའི་བཤེས་གཉེན་དག་གི་དྲུང་ནས་ལུང་ལེན་པ་དང་
དཔེ་ཁྲིད་ཞུ་བ་སོགས་གཙོ་བོར་འཇོག་རྒྱུ་དེ་རང་ངོ༌།།
གཏམ་དེ་ཅི་ཡིན་འདི་ཡིན་མེད་པར་གྲྭ་པ་གཞན་དག་གིས་གོ་སོང་ལ། གོ་
བར་མ་ཟད་ཁོའི་ཆུང་དུས་ཀྱི་གཏམ་རྒྱུད་དང་སློབ་གྲྭ་འགྲིམ་དུས་ཀྱི་གཏམ་རྒྱུད་
སྣ་ཚོགས་ཀྱང་གོ་བར་བརྟེན། གྲྭ་པ་ཚོར་མཚང་མིང་འདོགས་པའི་སྲོལ་རྒྱུན་རིང་
མོ་ཞིག་ཡོད་པས། ཁོའི་མིང་ལས“བཟང་
”ཞེས་པ“མང”དུ་བསྒྱུར་ནས“བློ་མང་དོན་
གྲུབ”ཅེས་བཏགས་བྱུང་། མིང་དེ་ཡང་ཁོ་ཆུང་དུས་ཀྱི་སྐྱ་མིང་ཀུན་བཟང་རྒྱལ་ལས་
ཀུན་བྷེ་ཀུན་གྱི་ཁ་ལ་བདེ་སོང་བ་ལྟར། གྲྭ་པ་དག་གི་ཁ་ལའང་བློ་བཟང་དོན་གྲུབ་
མ་བདེ་བར་བློ་མང་དོན་གྲུབ་བདེ་སོང་བ་ནང་བཞིན། ཅང་མ་འགོར་བར་མིང་དེ་
དགོན་པ་ཡོངས་ལ་ས་ཁྱབ་རྡོ་ཁྱབ་ཏུ་སོང་། །
སློབ་དཔོན་ཁོང་གིས་ཀྱང་མིང་དེའི་འབྱུང་ཁུངས་རོབ་ཙམ་ཤེས་པས། ཁོས་
ཞུས་པ་དེ་དང་ལེན་མ་བྱས་ལ། ད་དུང་ཆོས་རར་འགྲིམ་པ་ནི་བོད་ཀྱི་ཐུན་མོང་མ་



བློ་མང༌དོན་གྲུབ།
ཡིན་པའི་རིགས་ལམ་སྦྱང་སྟངས་ཤིག་སྟེ། ནང་པ་སངས་རྒྱས་པའི་ཆོས་གཞུང་ཟབ་
མོ་ཡོད་ཚད་ནི་ཕྲ་ཞིང་ཞིབ་པའི་རིགས་ལམ་དེར་བརྟེན་ནས་གཏན་ལ་ཕབ་ཡོད་
པས་ན། དེ་མ་ཤེས་པར་ཐང་ལ་འགྱེལ་སོང་ནའང་ཆོས་རའི་ཐང་ནས་འགྱེལ་བར་
བྱོས་ཤིག་ཅེས་གདམས་པ་བྱུང་།
དགོན་སྡེ་ཁག་ལ་མཚོན་ན། སློབ་དཔོན་དམ་པའི་གདམས་ངག་ནི་ཡོད་ཚད་
ཀྱི་རྩ་བ་སྟེ། ཅི་གསུང་བཀའ་བཞིན་བསྒྲུབ་དགོས་པར་བརྟེན། ཁོས་ངག་ནས་མིན་
ཟེར་མ་ཕོད་པར་ཡིད་ནས་འགྲོ་འདོད་མེད་ཀྱང་གདམས་ངག་དེ་ཡིས་ལུས་དང་
རྐང་པ་ཟུང་ལ་ཁ་ལོ་བསྒྱུར་ཏེ་ཆོས་རའི་ཁྱམས་ལ་མི་འགྲོ་ཀ་མེད་བྱུང༌།
དེ་ལྟར་བློར་འཛིན་དང་ཆོས་ཁྲིད། རྩོད་པ་བཅས་ཀྱི་འཁོར་རྒྱུན་ནང་དབང་
མེད་དུ་འཁོར་བས། བློ་མང་དོན་གྲུབ་ཀྱིས་རང་ཉིད་བསྟན་པའི་སྒོར་ཞུགས་ནས་
ལོ་གཉིས་ལ་ཉེ་བ་གང་ཞིག་བསྙེན་རྫོགས་ཀྱི་སྡོམ་རྒྱུན་ལེན་ལ་ཉེ་དུས་མ་གཏོགས་
ཚོར་མ་བྱུང་། ཁོས་ཨ་ལགས་ལུང་རྟོགས་རྒྱ་མཚོའི་དྲུང་དུ་གྲྭ་པ་བཅུ་གྲངས་ལྷག་
དང་མཉམ་དུ་སྡོམ་གསུམ་བླངས་པ་སྟེ། ལེན་དུས་གསུམ་ལྡན་བླ་མ་ཁོང་གིས་ཚུལ་
ཁྲིམས་སྲུང་བའི་བསླབ་བྱ་མང་དུ་གནང་ཐོག མི་ཚེ་ཧྲིལ་པོར་བསླབ་ཁྲིམས་ཡོངས་
སུ་རྫོགས་པ་སྲུང་བར་མི་ནུས་ཀྱང་། རྩ་བ་བཞི་དང་མི་འགལ་བའི་དམ་བཅའ་ཡོ་
མེད་རི་རབ་འདྲ་བ་རེ་འཇོག་དགོས་ཞེས་གསུངས་བྱུང༌།
སྡོམ་པ་དེ་དག་ནི་ལེན་པར་དཀའ་ལ་དམ་བཅའ་དེ་དག་ནི་འཇིག་པར་སླ་
བ་ཁོའི་སེམས་སུ་ཨ་གསལ་ཡིན་ནའང་། ད་ནི་ཕྱི་བཤོལ་བྱེད་ས་ཡེ་ནས་མེད་པས།
རང་གི་ལུས་ངག་ཡིད་གསུམ་ལ་རང་གིས་བདག་དོམ་ཅི་ཐུབ་བྱེད་བཞིན་བློར་



བློ་མང་དོན་གྲུབ།
འཛིན་པ་དང་ཆོས་ཁྲིད་ཞུ་བ། དབང་ལུང་ལེན་པ། ཆོས་རའི་ཐང་དུ་རྩོད་པར་འགྲོ་
བ་བཅས་ཀྱི་ལས་ལ་གཅིག་ཏུ་བརྩོན། བརྩོན་འགྲུས་བསྐྱེད་པ་མང་དྲགས་པའམ།
དམ་བཅའ་འདུག་རྒྱུ་མང་ཆེ་བ་གང་ཡིན་རྟོགས་དཀའ་སྟེ། ཉིན་ཞིག་བློ་མང་དོན་
གྲུབ་ཁོ་ཆོས་རའི་ཐང་དུ་ཁོའི་སློབ་དཔོན་དམ་པ་བློ་བཟང་བསྟན་རྒྱས་ཀྱིས“དེ་མ་
ཤེས་པར་ཐང་ལ་འགྱེལ་སོང་ནའང་ཆོས་རའི་ཐང་ནས་འགྱེལ་བར་བྱོས་ཤིག”ཅེས་
གདམས་པ་ལྟར་གློ་བུར་འགྱེལ་སོང་། འགྱེལ་ནས་མགོ་བོ་ཐང་ལ་བརྡབས་པས།
མགོ་ནས་ཁྲག་མི་ཉུང་བ་ཞིག་ཐོན། ཁུལ་སྨན་ཁང་དུ་གཟའ་འཁོར་གཅིག་ལ་ནད་
བཅོས་བྱས་པར། ཁྲག་ཤེད་དམའ་བའི་ནད་རྟགས་སུ་ངོས་བཟུང་བས། ཕྱིས་སུ་ཁོའི་
རེ་བ་ལྟར་ཁུལ་བོད་སྨན་ཁང་དུ་ཡོང་ནས་ནད་བཅོས་བྱས། ནད་གཡོག་ལ་གྲྭ་པ་
དག་རེས་བསྐོར་ནས་བསྡད་སོང་བར། ཁོ་ལ་སྐྱིད་སྣང་བསམ་གྱིས་མི་ཁྱབ་པ་ཞིག་
བྱུང་བ་དང་། ཡང་ལས་བྱེད་དུ་གྱུར་ཟིན་པའི་སློབ་གྲོགས་དག་གིས་ཀྱང་ཕན་ཚུན་
བརྡ་བརྒྱབ་ནས་ཁོ་ལ་བལྟ་རུ་ཡོང་བས། ཁོ་ལ་ཁོ་ཚོར་ཡིད་སྨོན་རྫོགས་མཐའ་མེད་
པ་ཞིག་ཀྱང་སྐྱེ་རུ་བཅུག གཞན་མཇུག་མཐའི་སྨན་རིན་ནི་ཕ་མ་ཟུང་དང་ནུ་བོ་
ལས་གཞན། ཤ་ཉེ་དག་གིས་རོགས་བྱས་ནས་རྩིས་བརྒྱབ་པ་ཡིན་པས། ཁོ་ལ་ནོངས་
འགྱོད་བསམ་གྱིས་མི་ཁྱབ་པ་རེ་ཡང་བྱུང་སོང་།
གང་ལྟར་བོད་སྨན་ཁང་ནས་བུད་རྗེས་སུ། ཁོས་དེ་སྔོན་དང་འདྲ་བར་ཁ་
བཏགས་ཤིག་བཟུང་སྟེ་རང་གི་སློབ་དཔོན་མཆོག་ལ་ཆོས་རར་རྩོད་པ་འགྲོ་མི་
དགོས་པའི་གནང་བ་ཞུ་རུ་ཕྱིན་པར། སློབ་དཔོན་ཁོང་གིས་ཀྱང་འདི་ལྟར་སོང་ཚེ་
གྲྭ་པ་འདི་འཆི་ཡང་སྲིད་སྙམ་པས། གནང་བ་བྱིན་པའི་མཚུངས་སུ། མངོན་རྟོགས་



བློ་མང་དོན་གྲུབ། ་
རྒྱན་དང་དབུ་མ་འཇུག་པའི་རྩ་བ་བཅས་བློར་འཛིན་རྒྱུའི་འཆར་གཞི་མང་པོ་ཞིག་
བཀོད་སྒྲིག་བྱས། ཡིན་ནའང་ཁོས་དེ་དག་གཙོ་བོར་མ་བཞག་པར་རྩྭ་མདོ་ཆུ་མདོ་
སོགས་བློར་བཟུང་སྟེ་བོད་སྨན་སྦྱང་མགོ་བརྩམས། དེ་ཡང་གསང་སྟབས་ཀྱིས་
སྐབས་རེར་ཁུལ་འཕྲོད་བསྟེན་སློབ་གྲྭའི་དགེ་རྒན་ཆེན་མོ་འཇིགས་མེད་རྡོ་རྗེ་ཡི་
སར་ཕྱིན་ནས་གསོ་རིག་གི་གཞུང་སོགས་སྦྱངས་པ་དང་། ལན་རེར་དེ་སྔོན་ཁོ་ལ་
དངོས་སུ་སྨན་བཅོས་བྱས་མྱོང་བའི་སྨན་པ་ལེགས་བཤད་རྒྱ་མཚོའི་དྲུང་དུ་ཕྱིན་
ནས་སྨན་སྡེབ་ཚུལ་དང་སྨན་གཏོང་ཚུལ་སོགས་ལག་ལེན་དངོས་ལ་འབད། དུས་
ཡུན་ལོ་གཉིས་ཀྱི་འབད་བརྩོན་ལ་འབྲས་བུ་མངོན་གསལ་བྱུང་བས། ཁོས་ཟིན་བྲིས་
སུ་བཀོད་པའི་སྡེབ་ཁ་དག་ལ་གཞི་བཅོལ་ཅིང༌། གྲོང་ཆོག་ལ་སོང་བ་དང་དགོན་
པ་གཞུང་ནས་བགོས་པའི་སྒོར་དག་མ་དངུལ་དུ་བཞག་ནས་སྨན་རྫས་ཉོས་ཐོག
སྨན་རྫས་དག་ནུ་བོ་བསོད་ནམས་དོན་གྲུབ་ལ་འཁྱེར་དུ་བཅུག་ཅིང་། བོད་ཀྱི་སྲོལ་
རྒྱུན་གྱི་སྨན་སྡེབ་སྟངས་ལྟར་སྨན་རྫས་དག་རྡོ་རྐོའི་ནང་ལ་རྡུང་དུ་བཅུག་ནས་
བསྡེབས་པར་མ་ཟད། ཨ་མ་དཀར་མོར་རེ་བ་ཞུས་ནས་སྨན་ཁུག་བཅུ་ཕྲག་ལྷག་
བཟོས་ལ། སྨན་ཕྱེ་མ་དག་སྨན་ཁུག་ནང་བཅུག་སྟེ་རང་གི་གྲྭ་ཤག་ནང་སྟེར་མགོ་
བརྩམས། སྨན་དེ་དག་གིས་གྲྭ་པ་མང་པོར་ཕན་ཐོགས་པར་བརྟེན། ཁོ་ཡོད་སར་
སྨན་ལེན་དུ་ཡོང་མཁན་ཇེ་མང་དུ་སོང་བ་དང་། སྨན་ལེན་མཁན་མང་བ་དང་
བསྟུན་ནས་ཁེ་སྤོགས་ཀྱང་མི་དམན་པ་ཞིག་ཐོབ། །
འཐོབ་བྱ་ཡོད་དུས་མིག་སེར་ལང་བ་ནི་འཇིག་རྟེན་ཆོས་ཉིད་ཡིན་པས། དོན་
དེ་དུས་ཡུན་རིང་པོ་མ་འགོར་བར་གྲྭ་པ་འགའ་རེས་ཁོའི་སློབ་དཔོན་དམ་པ་



རྒྱ་ བློ ་མང་དོན་གྲུབ་
སྟེ། དགེ་བཤེས་བློ་བཟང་བསྟན་རྒྱས་ཀྱི་སྙན་དུ་ཕུལ། སྙན་དུ་འབྱོར་མ་ཐག་ཁོང་
གིས་བློ་མང་དོན་གྲུབ་བོས་ནས་སྔ་ན་མེད་པ་ཞིག་བསྐྱོན་པར་མ་ཟད། དོན་དེ་ཨ་
ལགས་ལུང་རྟོགས་རྒྱ་མཚོའི་སྙན་དུའང་ཞུས་སོང་།
དོན་དེ་ཐོས་པས་ཨ་ལགས་ལུང་རྟོགས་རྒྱ་མཚོ་ནི་ཐུགས་མི་དགྱེས་པ་ལྟ་ཅི།
དགྱེས་ནས་འཛུམ་ཞལ་ལྷུག་པོར་གྲོལ་སོང་ལ། ད་དུང་ངག་ནས“འདི་ནི་གྲྭ་པ་དེ་
གྲིམ་པོ་ཞིག་ཡིན་པའི་རྟགས་རེད། ང་ཚོ་ལ་གྲྭ་པ་རྒྱ་ཡིག་ཤེས་མཁན་དགོས་པར་
མ་ཟད། རང་དོན་གཞུང་དོན་ཀུན་ལ་གྲིམ་པོ་ཡིན་པའི་སྐོར་དེ་ཡང་དགོས། ཁྱོད་ཀྱི་
ཐུགས་བདེ་བར་བཞུགས་ཤིག ལོ་གསར་གྱི་རྗེས་སུ་ངས་ཁོ་རྒྱ་ཡུལ་དུ་མངགས་ཆོག
ཁོ་སོང་ཚེ་ཁྱོད་ཀྱི་ཐུགས་དཀྲུག་མཁན་མེད་པས་ཁྱོད་ཀྱིས་ཐུགས་ལྷོད་ལ་བབས་
ནས་བཤད་གྲྭ་བཟུང་ཆོག”ཅེས་གསུངས་རྗེས། ཡང་ཅི་ཞིག་ལ་བསམ་གཞིག་གནང་
བ་ལྟར“ཁུལ་སློབ་འབྲིང་ནས་གདན་དྲངས་པའི་རྒྱ་ཡིག་དགེ་རྒན་དེ་ཁོ་ལ་རྒྱ་ཡིག་
འཁྲིད་དུ་ཡོང་གིན་ཡོད་དམ། ཁོས་རྒྱ་ཡིག་སྦྱངས་པའི་ཚུལ་ཅི་འདྲ་ཡིན་ནམ་ཞེས་
དྲིས་སོང༌།
ལོ་རེ་གཉིས་ནང་དགེ་བཤེས་བློ་བཟང་བསྟན་རྒྱས་ཀྱིས་དགོན་པའི་བཤད་
གྲྭར་བདག་སྐྱོང་གཙོ་བོ་བྱས་པས་ན། དོན་དངོས་སུ་བློ་མང་དོན་གྲུབ་ཀྱིས་ཅི་ཞིག་
ལས་བཞིན་པ་ཁོར་གསལ་ཆ་དེ་འདྲ་མེད། ལྷག་པར་དགོན་པ་གཞུང་ནས་ཁོ་ལ་གྲྭ་
ཤག་བཀོད་སྒྲིག་བྱས་པ་དང་། སྒོས་སུ་ཁོ་ཆོས་རའི་ཐང་ལ་རྩོད་པ་བྱེད་དུ་ཡོང་མི་
དགོས་པའི་དགོངས་པ་འཁྲོལ་མཚམས་ནས། ཁོས་དངོས་གནས་རང་གི་གསུང་ལ་
བརྟེན་ནས་ངེས་འབྱུང་སྐྱེས་ཤིང༌། དེ་ནས་བསྟན་པའི་སྒོར་ཞུགས་སུ་བཅུག་ལ། ད་
214



བློ་མང་དོན་གྲུབ། སྐྱེ་
དུང་བཙན་གྱིས་ཆོས་རའི་ཐང་ལ་དེད་ནས་གསོ་སྐྱོང་བྱས་ཤིང་། ད་ལྟ་ཀུན་གྱིས་
བློ་མང་དོན་གྲུབ་ཏུ་འབོད་པའི་གྲྭ་པ་དེ་ལ་སྣང་འཇོག་བྱས་མ་སོང་བས། གློ་བུར་
སྟག་གིས་མི་ཚུགས་ཟེར་བ་ནང་བཞིན། ད་ལྟ་རང་གི་རྩ་བའི་བླ་མས་རང་གི་སློབ་
མའི་གནས་ཚུལ་དྲིས་བྱུང་བ་ལ། ལན་གདབ་རྒྱུ་ཅང་མ་རྙེད་པས“ཕལ་ཆེར་ཡོང་
གིན་ཡོད་ངེས། ཁོའི་རྒྱ་ཡིག་གི་ཆུ་ཚད་ཀྱང་ཇེ་དགར་སོང་ཡོད་ངེས”ཞེས་ཐེ་ཚོམ་
གྱི་ཚིག་གཉིས་བཀོལ་ནས་ལན་ལྡོན་པར་བྱས།
ཨ་ལགས་ཚང་གིས“ཡོད་ངེས་ཟེར་བས་མི་ཆོག གསལ་པོ་ཞིག་རྩད་ཆོད།ཚད་
བཅད་པས་མི་ཚད། ཁོ་སང་ལོ་རྡོག་ཐོན་བྱ་རྒྱུའང་ཁོར་སྔ་མོ་ནས་ཤེས་སུ་བཅུག་ན་
འགྲིག”ཅེས་གསུངས་བྱུང་།
དགེ་བཤེས་ཁོང་གིས་གཟན་སྐྱོར་བྱེད་བཞིན་མགོ་བོ་སྒུར་སྒུར་དང་
བཅས“ཨ་ལགས་ལགས། ང་ད་འགྲོ་ལ་རྩད་གཅོད། རྩད་བཅད་རྗེས་ཁྱེད་ལ་སྙན་
འབུལ་ཞུ”ཞེས་སྨྲས་རྗེས་ཕྱི་ནུར་བྱེད་བཞིན་ནང་ཆེན་ནས་སྒོར་བུད། སྒོར་བུད་མ་
ཐག་ཐད་ཀར་བློ་མང་དོན་གྲུབ་ཀྱི་གྲྭ་ཤག་ལ་དམིགས་ནས་སོང་བ་ལ། ཏག་ཏག་
རྒྱ་ཡིག་དགེ་རྒན་དེ་ཡོང་ནས་ཁོ་གཉིས་ཀྱིས་ཅི་ཞིག་ལབ་གླེང་བྱེད་བཞིན་པ་དང་
སྟབས་ཁེལ་བས། ཁོས་ཁོ་གཉིས་ལ་ཡིན་མིན་གྱི་གཏམ་ཅི་ཡང་མ་སྨྲས་པར་ཕྱིར་ཨ་
ལགས་ཀྱི་ནང་ཆེན་ལ་དམིགས་ནས་ཕྱིན།
ལོ་གསར་རྗེས་ཀྱི་རྒྱ་ལོའི་ཚེས་ཉེར་ལྔ་ཉིན། བློ་མང་དོན་གྲུབ་ཀྱིས་རྨ་ལུང་
དགོན་གཞུང་ནས་བསྩལ་པའི་དཔང་ཡིག་ལས་གཞན། རྒྱ་ནག་ཧང་ཀྲིག་གི་ཏུའོ་
པའོ་དགོན་པའི་སྡོད་གནས་དང་དེ་གའི་འབྲེལ་གཏུག་མི་སྣ་བཅས་ཀྱི་ཁ་པར་
215



བློ་མང་དོན་གྲུབ།
སོགས་བཟུང་ནས་ཟི་ལིང་དུ་ཆས། དེའི་དུས་ཁོའི་ཁུར་ཁུག་ནང་རང་གིས་སྨན་
བཙོངས་པའི་སྒོར་མོའི་སྟེང་ལ། ཨ་ལགས་ལུང་རྟོགས་རྒྱ་མཚོ་གཙོ་བྱས་བླ་མ་
དང་དགེ་བའི་བཤེས་གཉེན་དག་ལས་གཞན། ཆོས་གྲོགས་མང་པོ་ཞིག་གིས་ལམ་
འཇུག་བྱས་པའི་སྒོར་མོ་བསྣན་ལ། ད་དུང་ཕ་མ་སྤུན་མཆེད་དང་གཉེན་ཉེ་སློབ་
གྲོགས་ཚོས་བྱིན་པའི་སྒོར་མོ་བརྩེགས་པར། བརྒྱ་ལོར་བམ་རྩེག་ཅིག་ལ་རེག་རྒྱུ་
ཡོད་པས། ཁོའི་ཡིད་སེམས་ཧྲིལ་པོ་སྤྲོ་བས་བརྟས་བཞིན་ཟི་ལིང་དུ་བསླེབས། གོ་
ཐོས་སུ་ཟི་ལིང་གི་བོད་མིའི་ཁྲོམ་སོགས་ན་རྐུན་མ་མང་རབས་བཤད་པས། དེ་གའི་
མགྲོན་ཁང་དུ་སྡོད་མ་ཚུགས་པར་མེ་འཁོར་ས་ཚིགས་ཀྱི་ཞོལ་ན་ཡོད་པའི་མགྲོན་
ཁང་འབྲིང་ཙམ་ཞིག་ཏུ་བསྡད། རྡོག་ཁྲེས་རྩག་རྩིག་དེ་གར་བཞག་རྗེས་སུ། སྒོར་
མོ་བཅུག་ཡོད་པའི་ཁུར་ཁུག་དེ་ཁུར་ནས་ཞི་ཨན་དུ་འགྲོ་བའི་མེ་འཁོར་གྱི་འཛིན་
བྱང་ཉོ་རུ་སོང་། མེ་འཁོར་འཛིན་བྱང་ཉོ་སའི་ཁ་གཏད་ནི་རླངས་འཁོར་ས་ཚིགས་
ཡིན་ལ། རླངས་འཁོར་ས་ཚིགས་ཀྱི་ཁ་གཏད་ནི་བོད་མིའི་ཁྲོམ་ཡིན་པས། ཁོས་མེ་
འཁོར་གྱི་འཛིན་བྱང་ཉོས་རྗེས་མིག་ཟུང་རྡེབ་རྡེབ་བྱེད་བཞིན་བོད་མིའི་ཁྲོམ་ལ་
འགྲོ་མིན་ཐད་བསམ་བློ་ཡང་ཡང་བཏང་། བསམ་བསམས་མཐར་ཁོའི་གོམ་ཁ་
རང་དབང་མེད་པར་བོད་མིའི་ཁྲོམ་དུ་བསྒྱུར་སོང་ལ། ལག་པ་ཟུང་དང་ཕྲག་པ་
ཟུང་ཡང་རེས་བསྐོར་ནས། ཁུར་ཁུག་ཕྲག་པ་གང་དུ་ཁུར་ན་ལག་པ་དེ་ཡང་ཁུར་
ཁུག་ནང་བཏང་ཞིང་སྒོར་མོ་དག་དམ་པོར་བསྡམས་ནས་ཡར་ལྟ་མར་ལྟ་བྱེད་
བཞིན་སོང་། ཁོས་ཚོང་ཁང་རེ་རེའི་ནང་སྐེ་བསྲིངས་ནས་ལྟ་ཙམ་བྱེད་པ་ལས་
ནང་དུ་འགྲོ་མ་ཐུབ། འགྲོ་མི་ཐུབ་པའི་རྒྱུ་མཚན་ནི་ཚོང་ཁང་དེ་དག་གི་ནང་དུ་མི་



བློ་མང་དོན་གྲུབ། དེ་
མང་བའི་རྐྱེན་གྱིས་རེད། སློབ་གྲྭ་དང་དགོན་པ་ན་ཡོད་དུས་མི་མང་སར་རྐུན་མ་
མང་བས་གཟབ་དགོས་ཟེར་བ་གོ་མྱོང་བར་བརྟེན། ཁོ་ཚོང་ཁང་དེ་དག་གི་ནང་དུ་
འགྲོ་མ་ཐུབ་པ་ཡིན། སྐབས་ཤིག་དཔེ་ཚོང་ཁང་ཞིག་ལ་ཐུག་ཅིང་ནང་དུ་མི་མང་
པོ་མེད་པས། ཁོས་ཡར་ལྟ་མར་ལྟ་ཞིག་བྱས་རྗེས་གཞི་ནས་ནང་དུ་འཛུལ། འཛུལ་
ནས་དེ་གར་རྒྱ་ཡིག་གི《ཀྲུང་གོའི་འགྲིམ་འགྲུལ་ལྗོངས་རྒྱུའི་ས་ཁྲའི་དེབ》ཅེས་པ་
ཞིག་ཡོད་པ་མཐོང་བས། ནང་ལོགས་སུ་འགྲོ་བར་མཁོ་གལ་ཆེའོ་སྙམ་ནས་ཐེ་ཚོམ་
ཅི་ཡང་མེད་པར་ཉོས་སོང་། ཚོང་པས“ཁྱོད་ཀྱི་སྒོར་མོ་རློན་པ་བྱས་འདུག་”ཟེར་བ་
ལ། ཁོས“ཨེ་སྲིད་དམ། རྫུན་མ་ཡིན་མི་སྲིད”ཅེས་སྐྲག་གིན་མེད་པའི་ཉམས་ཤིག་
བསྟན་ནས་ལབ་པར། ཚོང་པས་ཀྱང་སྒོར་སིལ་མ་དག་བསློགས་རྗེས་བརྒྱ་ལོར་དེ་
ཟླ་སོ་མ་ཞིག་བསྣར་འདུག་པའི་འཐེན་སྒམ་ཞིག་གི་ནང་དུ་འཕངས་སོང་། ཁོ་སྒོར་
བུད་རྗེས་ཡར་ལྟ་མར་ལྟ་ཞིག་བྱས་པར། མི་ཚོགས་སྔར་ལས་ཇེ་མང་དུ་འགྲོ་བཞིན་
པ་འདྲ་བས། ཐད་ཀར་ཕྱི་ལམ་བསྙེགས་ནས་ཡོང་། ཡོང་ནས་རླངས་འཁོར་ས་
ཚིགས་ཀྱི་སྒོ་ལམ་དུ་འབྱོར་བ་ན། སྐྲ་རིང་པོས་ཐལ་གོང་ཁེབས་པའི་གསར་བུ་ཞིག་
གིས“ཨ་ཁུ་གང་གི་ཡིན། མགྲོན་ཁང་ལ་འདུག་རྒྱུ་ཨེ་ཡིན”ཅེས་དྲིས་བྱུང་བ་ལ། ཁོས་
ཁ་ནས“མིན་མིན་མིན”ཅེས་ཤོར་ལ། ཕྱི་བལྟས་ཙམ་ཡང་མེད་པར་ལམ་འགྲམ་ལ་
ཕྱིན་ཏེ་གླ་འཁོར་ཞིག་བཀག་རྗེས་ཐད་ཀར་མགྲོན་ཁང་དུ་ཡོང་། མགྲོན་ཁང་ཡོད་
ས་དེ་ཐག་ཧ་ཅང་ཉེ་ཞིང་། མགྲོན་ཁང་དུ་བསླེབས་དུས་ཁོའི་སྙིང་ད་དུང་ལྡིག་ལྡིག་
ཏུ་ལྡིང་བཞིན་པ་དང་འདྲ་བས། ཁོ་མལ་ཁྲིའི་སྟེང་གན་རྐྱལ་དུ་ལོག་ནས་ཡུད་ཙམ་
སྡོད་དགོས་བྱུང་།



བློ་མང་དོན་གྲུབ།
ཕྱི་ཉིན་དྲོས་ཇ་མ་བསླེབས་གོང་མེ་འཁོར་དུ་བུད་དེ་སོང་བ་ལ། ཞི་ཨན་གྲོང་
ཁྱེར་དུ་མེ་འཁོར་བརྗེ་དགོས་པས། ཁོ་མྱུར་དུ་སར་བབས་ནས་མེ་འཁོར་འཛིན་བྱང་
ཉོ་རུ་ཕྱིན། སྟབས་ལེགས་པ་ནི་ཉིན་དེའི་ཕྱི་དྲོའི་འཛིན་བྱང་ཞིག་ལག་ལ་ཡོང་བས།
ཁོ་དུས་ལྟར་ཧང་ཀྲིག་ལ་འགྲོ་བའི་མེ་འཁོར་དུ་སྡོད་ཐུབ་པ་བྱུང་། དེའི་ཕྱི་ཉིན་གྱི་
ཕྱི་དྲོའི་མཚམས་སུ། བློ་མང་དོན་གྲུབ་ནི་ཅང་ནན་གྱི་ས་ཡི་ལྟེ་བ་ཧང་ཀྲིག་གྲོང་
ཁྱེར་དུ་འབྱོར་སོང༌། གྲོང་ཁྱེར་དེ་གར་ཞི་ཧུའུ་ཟེར་བའི་མཚོ་ལྟ་ན་སྡུག་པ་ཞིག་
ཡོད་པ་ནི་གྲགས་སྙན་ཆེ་ཡང་། ཁོས་སྒོར་མོ་གཞན་ལག་ཏུ་འཆོར་བར་དོགས་ནས་
འགྲོ་མ་ནུས་པར། གྲོང་ཁྱེར་དེ་གའི་མགྲོན་ཁང་ཞིག་ཏུ་བསྡད་ནས་ངལ་གསོས།
དེའི་ཕྱི་ཉིན་གཞི་ནས་འགྲུལ་བཞུད་རླངས་འཁོར་ཞིག་ལ་བསྡད་དེ་ཕྱིན་པར་
དམིགས་སའི་གནས་ཏེ་ཀའོ་ཅན་གྲོང་རྡལ་དུ་འབྱོར། གྲོང་རྡལ་དེར་ཟ་མ་འགྲངས་
ཐག་ཆོད་པ་ཞིག་ཟོས་འཕྲལ། རྒྱང་རིང་གི་རི་ཟོམ་དུ་རྒྱ་ཕིབས་ལས་གསེར་འོད་
ལམ་ལམ་འཚེར་བའི་ཏུའོ་པའོ་དགོན་པའི་ཕྱོགས་སུ་ཆས། དགོན་པར་བསླེབས་ཏེ་
རང་དགོན་ནས་བསྩལ་པའི་དཔང་ཡིག་སོགས་བླ་མ་ཁྲི་པར་ཕུལ་སོང་བར། ཁོང་
གིས་གྲྭ་པ་ཞིག་བོས་ཡོང་ནས་བློ་མང་དོན་གྲུབ་གྲྭ་ཤག་ཆུང་བ་ཞིག་གི་ནང་དུ་
བཀོད་སྒྲིག་བྱས་ལ། ཁོ་ཚོ་དགོན་པའི་གྲྭ་ལཱ་ཁ་ཚང་ཞིག་ཀྱང་གནང་བྱུང༌།
བློ་མང་དོན་གྲུབ་ཀྱི་སེམས་སུ་ཡུལ་དེ་གའི་གནས་ཀྱི་བཀོད་པ་ནི་མདོ་དབུས་
མཐོ་སྒང་དང་ཡེ་ནས་བསྡུར་ཐབས་མེད་དེ། རྒྱ་ལོའི་ཟླ་མཇུག་ཏུའང་ཕྱོགས་ཀྱི་རི་
བོས་གཡུ་ལོའི་ལྗོན་པ་གོས་སུ་བཀླུབས་ཤིང༌། རང་ལ་མཚོན་ནའང་གྲྭ་ལཱ་སྲབ་མོ་
དེ་གོན་ཚེ་གྲང་བའི་སྣང་བ་སྤུ་རྩེ་ཙམ་ཡང་མ་བྱུང་བས། ས་འདི་དང་བསྡུར་ན་



།
བློ་མང་དོན་གྲུབ།
རང་གི་ཤ་ཉེ་སྤུན་མཆེད་དག་ནི་གྲང་དམྱལ་ལྟ་བུའི་གནས་སུ་སྐྱེས་འདུག་སྙམ་
སོང་། ལྷག་པར་དགོན་པ་དེར་མཚོན་ན་བོད་བརྒྱུད་ནང་བསྟན་ལས་དགེ་ལུགས་
པའི་ཕྱག་སྲོལ་སྐྱོང་བ་ཞིག་ཡིན་པ་ན། ཁོ་ནི་དགོན་པའི་འདོན་རྟ་དབྱངས་གསུམ་
དང་ཆོ་ག་ཕྱག་ལེན་མཐའ་དག་ལ་ཅང་མ་འགོར་བར་ལོབས་པར་གྱུར། །
དགོན་པར་ལོབས་པ་དང་སྒྲིག་སྲོལ་ལ་ལོབས་པ་ལས་གཞན། ཧྭ་ཤང་སྤུན་
གྲོགས་དག་ལའང་ལོབས་པར་བརྟེན། བློ་མང་དོན་གྲུབ་ནི་དེ་སྔོན་རྨ་ལུང་དགོན་
པར་ལོབས་པ་ནང་བཞིན་བརྩོན་པའི་གོ་ཆ་བགོས་ནས་རྒྱ་ཡིག་རྒྱ་སྐད་ལ་ཤ་ཐང་
ཐང་དུ་འབད་པར་མ་ཟད། རྒྱའི་ཡིག་གཟུགས་ལའང་མོས་པ་བྱུང་ནས་དགེ་རྒན་
ཞིག་བསྟེན་ནས་ཟུར་དུ་སྦྱངས། སྦྱང་བརྩོན་དེའི་ཁྲོད་དུ་ཁོས་དཔྱིད་ཀྱི་དཔལ་མོ་
སྐད་ཅིག་ནང་ཡལ་ཏེ་དབྱར་གྱི་དུས་ཚིགས་དེ་དངོས་སུ་འདི་གར་བསླེབས་པ་ཚོར་
བྱུང་སྟེ། ཚོར་བ་དེ་བརྒྱུད་ནས་དོན་བྱ་ཁག་གཉིས་ལ་མི་ལོབ་པ་བྱུང་སོང་། དེ་ལས་
སྔ་མ་ནི་ཟ་མར་མི་ལོབ་པ་དང་ཕྱི་མ་ནི་ཚད་པར་མི་ལོབ་པ་དེའོ། །
དགོན་པ་དེ་གར་མཚོན་ན་ཟ་མ་ཡོད་ཚད་ནང་ཤ་རིགས་ཏིལ་ཙམ་ཡང་
མཐོང་རྒྱུ་མེད་དེ། ཐུན་གསུམ་པོར་ཚོད་མ་དང་འབྲས་རྐྱང་རྐྱང་བཟའ་དགོས་
བྱུང་། ཐོག་མའི་ཟླ་འགའི་ནང་སྐྱོན་ཆེན་པོ་མེད་ནའང༌། ཟོས་ཀྱིན་ཟོས་ཀྱིན་ཟ་མ་
དེ་དག་ལ་བྲོ་བ་མེད་འགྲོ་སྟེ། བྲོ་བ་མེད་པ་དང་བསྟུན་ནས་རྨ་ལུང་ཁུལ་དང་རྨ་
ལུང་དགོན་པའི་སྣུམ་བག་ཅན་གྱི་ཟས་དེ་དག་དྲན་འོངས་ལ། མཚམས་ལན་རེར་
རྨི་ལམ་དུའང་ཟས་དེ་དག་འཁོར་བར་བྱེད། འཁོར་གྲངས་མང་བ་དང་བསྟུན་ནས་
ཁོས་ཕ་མ་གཉིས་ལ་ཡི་གེ་འབྲི་མ་ཐུབ་པར། ནུ་བོ་བསོད་ནམས་དོན་གྲུབ་ལ་ཡི་གེ་
219



བློ་མང་དོན་གྲུབ།
བྲིས་ནས་མར་དང་རྩམ་པ་ཞིག་བསྐུར་བའི་རེ་བ་ཞུས། ཟླ་གཅིག་ལྷག་གི་མཚམས་
སུ་ཁོའི་རེ་འབྲས་དོན་སྨིན་དུ་གྱུར་ཏེ། མར་ཆུར་གཉིས་ཀ་རྩམ་པའི་ནང་བསྲེས་པ་
ཁུག་མ་གང་བསྐུར་ནས་ལག་ཏུ་འབྱོར། དེ་ཡིས་ཁོའི་ཟ་མར་མི་ལོབ་པའི་རྣམ་པ་
དེ་ལྡབ་ཀྱིས་བསྒྱུར་སོང་ནའང་། ནམ་རྒྱུན་ཡུལ་ལ་ལག་པ་བསྲིང་རྒྱུ་ནི་ཐབས་ཀྱི་
མཆོག་མིན་ངེས་སྙམ་པས། རྩམ་པ་གྲོན་ཆུང་བྱེད་བཞིན་འབྲས་སོགས་བཙན་གྱིས་
ཟ་ཅི་ཐུབ་བྱས་པར་བརྟེན། རིམ་བཞིན་ཡང་ཟས་དེ་དག་ལ་ཅུང་ཙམ་དགའ་བ་
བྱུང༌།
ཆེས་ལོབ་པར་དཀའ་བ་ནི་ས་དེའི་ཚད་པ་སྟེ། གནམ་ངོ་དྭངས་ཐེངས་རེར་
ཁོ་ལ་སེམས་ཁྲལ་བླ་ལྷག་རེ་འབྱུང་སྲིད། དགོན་པའི་ཕྱི་ནང་ཀུན་ཏུ་འགྲོ་བ་ལ་
གྲིབ་བསིལ་གང་དུ་ཡོད་ན་དེ་ག་བརྒྱུད་ནས་འགྲོ་བར་བྱེད་དེ། དགོན་པའི་ལྕགས་
རིའི་རྩིག་རྟིང་དུ་གྲིབ་མ་ཅུང་ཙམ་ཡོད་ནའང་དེ་ག་བརྒྱུད་ནས་འཇབ་སྟེ་འགྲོ་བ་
མཐོང་བས། རོགས་ཀྱི་ཧྭ་ཤང་གྲོགས་པོ་ཚོ་བགད་ནས་ལོག་ལ་ཁད་བྱས་སོང་། ཁོ་
འཇབ་དོན་ནི་ལུས་ནས་རྔུལ་ཆུ་མི་འཛུམ་པར་བྱེད་པ་སྟེ། གལ་ཏེ་འཛུམ་ཟིན་ཚེ་
དེ་ནི་ནག་ཤུལ་སྡེ་བའི་སྟོད་ཀྱི་ན་ཁུགས་ཀྱི་ན་ཀོང་ནང་གི་ཆུ་འཁྱིལ་ཆུང་ངུ་ལྟར་
བར་མེད་དུ་ཕྱི་ལ་འཛུམ་འགྲོ། འཛུམ་པའི་ཚེ་ན་ཆེ་བའི་མགོ་མ་ཟད། རིང་བའི་སྐེ་
དང་ཡངས་པའི་བྲང་སོགས་ནས་ཀྱང་འཛུམ་པར་བྱེད་ལ། ལན་རེར་མཐོ་བའི་སྣ་
དང་བརྒྱངས་པའི་རྣ། ད་དུང་དོང་བའི་མིག་མཐའ་ནས་ཀྱང་རྔུལ་ཆུ་བར་མེད་དུ་
འཛུམ་ཡོང༌། རྔུལ་ཆུ་འཛུམ་པ་དེས་ཅི་ལ་ཡང་གནོད་འགྲོ་སྟེ། ཡིག་གཟུགས་སྦྱོང་
བ་ལ་བར་ཆད་བྱས་འགྲོ་ཞིང་། དཔེ་ཆར་ལྟ་བ་ལའང་གནོད་པ་བྱེད་པར་མ་ཟད།



རྒྱ་
བློ་མང་དོན་གྲུབ།
སྒོམ་རྒྱག་པ་དང་ཁ་ཏོན་དགེ་སྦྱོར་བྱེད་པར་ཡང་བར་ཆད་བཟོས་འགྲོ། ལྷག་པར་
མཚན་མོའི་གནས་སྐབས་སུ། སྨྱུག་གདན་སྟེང་དུ་ཉལ་དུས་བདེ་སྣང་ཅུང་ཟད་ཡོད་
པར་འགྱུར་ཡང་། གར་ཡོང་མི་ཤེས་པའི་དུག་སྦྲང་ཆུང་ངུ་དེ་དག་གིས་རྣ་སྒོར་ཙིར་
ཙིར་གྱི་སྒྲ་ཡུད་ཙམ་བསྒྲགས་རྗེས། རྐང་ལག་སོགས་གང་དུ་ཤ་རྗེན་ཡོད་ན་དེ་
གར་རྨུགས་པར་བྱེད་པས། ཕྱི་ཉིན་ལངས་དུས་རྐང་ལག་ཀུན་ལ་དམར་ཐིག་ལྷུང་
དུ་བཅུག་འདུག་སྟེ། གནས་དེ་དག་མ་འཕྲུགས་ན་ཟ་འཕྲུག་གིས་བཟོད་དཀའ་ལ།
འཕྲུགས་ཚེ་རྨ་ཁྲམ་ཁྲུམ་དུ་བཏང་འགྲོ་བ་ན། སེམས་ཁོང་ཧྲིལ་པོ་ཁྲ་གེ་ཁྲུག་གེར་
གཏོང་བར་བྱེད། །
སྡུག་ལ་ཐུག་པའི་དུས་སུ། ད་ནི་བོད་ཀྱི་ཡི་གེའི་བྱེད་པོ་ཐོན་མི་སོགས་གཞོན་
ནུ་བློ་རྣོ་བ་བཅུ་དྲུག་རྒྱ་གར་དུ་ཡི་གེ་སྦྱང་དུ་སོང་བར། ལ་ལ་ཚད་པས་ཤི་ཟེར་
བ་ནང་བཞིན། རང་ཉིད་ཀྱང་གནས་འདི་རུ་འཆི་བ་ལས་འོས་མི་འདུག་སྙམ་སྟེ།
སེམས་ཀྱི་ག་ཤེད་དུ་བཟོད་པར་དཀའ་བའི་ན་ཟུག་ཅིག་འབྱུང་ངེས་ཀྱང་། ཡང་
ཕ་མ་ཟུང་གི་ཉམ་ཐག་པའི་ངོ་གདོང་དང་བླ་མ་དམ་པ་དང་སློབ་དཔོན་བཀའ་
དྲིན་ཅན་ཚོའི་རེ་བའི་མིག་ཟུང་ཡིད་ལ་འཁོར་ཐེངས་རེར། ང་ལ་ཡུལ་དུ་འགྲོ་ས་
ཞིག་གང་ན་ཡོད་སྙམ་སྟེ་ཨམ་གཙིགས་བསྡམས་ནས་སྡོད་དགོས་སོང་། དེ་འདྲའི་
གནས་སྐབས་སུ། ཁོས་སྐྱབས་གནས་བསླུ་བ་མེད་པའི་དཀོན་མཆོག་གསུམ་པོར་རྩེ་
གཅིག་ཏུ་དད་པ་བྱས་པ་དང༌། རང་ལ་ཐར་པའི་ལམ་སྣ་སྟོན་མཁན་གྱི་རྩ་བའི་བླ་
མ་དང་དགེ་བའི་བཤེས་གཉེན་ཚོགས་ལ་གསོལ་བ་དྲག་ཏུ་འདེབས་པ་སོགས་བྱས་
པས། རིམ་བཞིན་སྟོན་གྱི་དུས་ཚིགས་དེ་བསུ་ཐུབ་པ་བྱུང་།
221



སོ བློ་མང་དོན་གྲུབ།
སྟོན་དུས་སུའང་གནམ་ངོ་དྭངས་དུས་ཚ་བ་ཧ་ཅང་ཆེ་ནའང་། དབྱར་གཞུང་
ལྟ་བུའི་ཁ་དུག་ཅིག་མི་འདུག་པས། སྔར་ལྟར་རྒྱ་ཡིག་རྒྱ་སྐད་སྦྱངས་པའི་མཚུངས་
སུ། ཕར་བསྒྱུར་ཚུར་བསྒྱུར་གྱི་ལོ་ཙཱ་བྱས་ནས་ཉམས་མྱོང་གསོག་ཅི་ཐུབ་བྱས། སྟབས་
ལེགས་པ་ཞིག་ལ་སྟོན་གཞུག་དེར་ཁོ་ཚོའི་དགོན་པ་རུ་བྷུ་ཏན་སློབ་ཆེན་ནས་
མཐར་ཕྱིན་པའི་ཞིབ་འཇུག་སློབ་མ་ཞིག་རབ་བྱུང་བསྒྲུབ་ཏུ་འབྱོར་ལ། ཁོའི་ཉལ་
ཁང་ནི་བློ་མང་དོན་གྲུབ་ཀྱི་གྲལ་མཚེས་སུ་བཀོད་སྒྲིག་བྱས་པར་བརྟེན། ཁོས་གྲྭ་པ་
དེ་སློབ་དཔོན་དུ་བསྟེན་ནས་རྒྱ་ཡིག་གི་ཆོས་གཞུང་སྐོར་ལ་སྦྱོང་བ་བྱས་པ་དང་། གྲྭ་པ་
དེས་ཀྱང་བློ་མང་དོན་གྲུབ་དགེ་རྒན་དུ་བསྟེན་ནས་བོད་ཡིག་སྦྱང་མགོ་བརྩམས།
དགའ་སྤྲོ་འཕེལ་འོས་པ་ཞིག་ནི། ཁོའི་རྩམ་པ་ཚར་ལ་ཉེ་བའི་སྐབས་ཤིག་ལ།།
ཁྲི་པ་མཆོག་གིས་ཁོ་ལ་བརྡ་བཏང་འོངས་ཏེ་འགྲུལ་པ་ཞིག་བསུ་རུ་འགྲོ་དགོས་
ཚུལ་ལབ་བྱུང་། ཁོ་ཁྲི་པ་དང་འགྲོགས་ནས་ཧང་ཀྲིག་མེ་འཁོར་ས་ཚིགས་སུ་ཕྱིན་
པར། འགྲུལ་པ་ནི་གཞན་མ་ཡིན་པར་རྨ་ལུང་དགོན་པའི་དགོན་བདག་ཨ་ལགས་
ལུང་རྟོགས་རྒྱ་མཚོ་ཚང་རེད། ཨ་ལགས་ཚང་དང་ཏུའོ་པའོ་དགོན་པའི་ཁྲི་པ་
གཉིས་ཀ་ངོ་ཤེས་སྔ་ཞིང་འབྲེལ་འདྲིས་ཧ་ཅང་ཟབ་སྟེ། ཁྲི་པ་མཆོག་གིས་གདན་
དྲངས་པ་ལྟར་ཁོང་ཉིད་ཏུའོ་པའོ་དགོན་དུ་ཕེབས་ལ། ཕྱི་ཉིན་ད་དུང་སྐྱབས་འགྲོ་
དང་དགའ་ལྡན་ལྷ་བརྒྱ་མ་སོགས་ཀྱི་ལུང་ཡང་གནང་སོང་། ལུང་གནང་དུས་
དགོན་འདི་གའི་ཧྭ་ཤང་མཐའ་དག་འདུས་ཐོག ཉེ་འཁོར་གྱི་ཇོ་མོ་དང་དགེ་བསྙེན་
མང་པོ་ཡང་འདུས་ཡོང་བས། དགོན་པའི་ནང་མི་ཆུད་པ་ཙམ་བྱུང་།
དགོང་མོ། ཨ་ལགས་ཚང་གིས་བློ་མང་དོན་གྲུབ་བོས་ནས་ས་དེ་གར་ལོབ་མི་



བློ་མང་དོན་གྲུབ།
ནག་རྩེག་་
ལོབ་དང་། འཚོ་བ་དང་སློབ་སྦྱོང་ཐད་དཀའ་ཁག་ཅི་ཞིག་ཡོད་ཚུལ་སོགས་དྲིས་
བྱུང་བར། ཁོས་རིང་ཞིང་ཕྲ་བའི་སྐེ་ལ་འཕྲུག་འཕྲུག་བྱེད་བཞིན“ཚད་པ་དང་ཟ་མ་
གཉིས་ལ་ལོབ་དཀའ་ཞེས་སྨྲས། ཨ་ལགས་ཚང་བཞད་ཙམ་བྱས་རྗེས“སྔ་མ་དེར་
ང་ལའང་ཐབས་བཀོད་ཅང་མེད་པས་དཀའ་ཁག་ཅི་ཡོད་ཁྱོད་ཀྱིས་ཁྱད་གསོད་
བྱོས། ཕྱི་མ་དེར་ང་ལ་ཐབས་བཀོད་འདུག་པས་ཁྱོད་ལྟོགས་ནས་འཆི་རུ་འཇུག་མི་
དཔེ”གསུངས་ནས་མར་དང་རྩམ་པ། ཆུར་བ་སོགས་ཁུག་མ་འགའ་ཁོ་ལ་ཤུལ་དུ་
བསྐྱུར་ནས་ཕེབས་སོང་།
ཨ་ལགས་ཚང་དགོན་པ་དེར་ཕེབས་པས། ཁོ་ལ་གོ་ཆེན་པོ་ཞིག་ཆོད་སོང་
བ་ནི་ས་ཕྱོགས་དེའི་ཧྭ་ཤང་དང་ཇོ་མོ། ད་དུང་དགེ་བསྙེན་དང་དགེ་བསྙེན་མ་
སྐོར་ཞིག་གིས་ཏུའོ་པའོ་དགོན་པ་རུ་བོད་ཡུལ་མཐོ་སྒང་ནས་ཡོང་བའི་གྲྭ་པ་ཞིག་
འདུག་པ་ཤེས་སོང་བ་དེ་རེད། ཁོ་ཚོས་མི་གཞན་བརྒྱུད་ནས་ཁོ་ལ་ངོ་ཤེས་བཅོས་
བྱུང་བར་མ་ཟད། ཡི་གེའི་སྦྱོར་ཀློག་སྦྱངས་ཏེ་ཁ་ཏོན་སོགས་བོད་ཡིག་གི་ལམ་ནས་
འདོན་ཐུབ་རྒྱུའི་རེ་བ་ཡང་ཡང་ཞུས་སོང་བ་དེའོ། །དེ་བས་ཁོས་དགོན་པ་གཞུང་
ན་སྒོ་སམ་ཞིག་ཡོད་པ་དེ་གཡར་ཡོང་སྟེ། དྲོས་ཇའི་སྐབས་སུ་ཚོགས་ཁང་ཆུང་བ་
ཞིག་ཏུ་ཁོའི་རྒྱ་ཡིག་དགེ་རྒན་གཙོ་བྱས་པའི་ཧཱ་ཤང་དང་ཇོ་མོ། དགེ་བསྙེན་དང་
དགེ་བསྙེན་མ་མང་པོ་ཞིག་ལ་བོད་ཡིག་དབྱངས་གསལ་སོ་བཞི་ནས་འཁྲིད་མགོ་
བརྩམས་ལ། དགོང་མོ་རང་གི་གྲལ་མཚེས་ཀྱི་ཤག་ཏུ་ཕྱིན་ནས་གསར་དུ་བསྟེན་
པའི་རྒྱ་ཡིག་དགེ་རྒན་དེའི་དྲུང་དུ་མུ་མཐུད་ནས་རྒྱའི་ཆོས་གཞུང་སོགས་ལ་སྦྱངས་
པ་བྱས།
223



རྒྱ — བློ་མང་དོན་གྲུབ།
སྦྱངས་ཡུན་ལོ་གཅིག་ཙམ་བསྐྱངས་པའི་དུས་ཡུན་ནང༌། ཕ་ཡུལ་ཀའོ་ཅན་
ནས་ཡིན་པའི་དགེ་བསྙེན་མ་སྒེག་ཉམས་ལྡན་པ་ཞིག་བློ་མང་དོན་གྲུབ་ལ་ཞེ་
གཏིང་ནས་དགའ་སོང་། དགའ་བའི་རྟགས་སུ་ཁོ་བཟའ་རྒྱུར་དགའ་བའི་གོ་རེ་
ཁྱེར་ཡོང་བར་མ་ཟད། འོ་མ་དང་ཁམ་བུ་རག་ཤ་སོགས་སིལ་ཏོག་རིགས་བར་མེད་
དུ་བསྐྱལ་ཡོང་ལ། མཇུག་མཐར་རང་གི་འབྲི་དེབ་བར་ལ་ཡིག་བྱང་ཆུང་ངུ་ཞིག་
བཞག་ནས་དུངས་པ་རྣལ་མ་བསྟན་སོང་བས། ལན་རེར་ཁོ་འགྲོ་སྡོད་མི་ཤེས་པར་
བཏང་འགྲོ། མཇུག་མཐར་བློ་མང་དོན་གྲུབ་ཀྱིས་རྒྱ་ཡིག་གི་ལམ་ནས་མོར་ཡིད་
འཐད་མེད་ཚུལ་གྱི་ཡི་གེ་ཞིག་བྲིས་ཏེ་མོའི་འབྲི་དེབ་བར་བཞག་ནས་ཕྱིར་བྱིན་
པ་ལ། རིམ་བཞིན་མོ་ཏུའོ་པའོ་དགོན་པ་དང་སྒོས་སུ་ཁོ་ཡོད་སར་མ་ཡོང་སྟེ། རི་
མགོའི་སྨུག་པ་ནང་བཞིན་གར་སོང་རྗེས་མེད་དུ་ཡལ། །
དགེ་བསྙེན་མ་དེ་བློ་མང་དོན་གྲུབ་ཀྱི་མཐོང་ལམ་ནས་ཡལ་བ་དང་བསྟུན་
ནས། ཧྭ་ཤང་ཚོན་པོ་ཞིག་གཟའ་འཁོར་རེའི་ནང་ཁོ་བཙལ་ནས་བསླེབས་ཡོང་ལ།
བསླེབས་ཐེངས་རེར་ཡང་དགེ་བསྙེན་མ་དེ་དང་འདྲ་བར་ཁོ་ལ་ཀ་ར་གོ་རེ་དང་
འོ་མ། ངང་ལག་སོགས་བཟའ་བཏུང་གི་རིགས་མང་པོ་ཉོས་ནས་འོངས། རྒྱུས་ལོན་
བྱུང་བ་ལྟར་ན་ཁོ་ནི་ཏུའོ་པའོ་དགོན་པ་དང་ཐག་མི་རིང་བའི་དགོན་པ་ཆུང་ཆུང་
ཞིག་གི་ཁྲི་པ་སྟེ། ཞལ་རས་དཀར་གསལ་ཟླ་བ་ལྟར་སྒོར་ཞིང་གཟུགས་སྟོབས་ཆེ་
ལ་ཤ་རྒྱགས་པའི་ཧྭ་ཤང་བསོད་ནམས་ཅན་ཞིག་འདུག ཁོས“ཏུའོ་པའོ་དགོན་པའི་
ཆ་རྐྱེན་མི་བཟང་ལ་སྒྲིག་ལམ་བཙན་ཐོག ཕྱོགས་ཡར་མར་ལ་འགྲོ་བའི་གོ་སྐབས་
ཀྱང་ཡེ་ནས་མེད་པས་སྙིང་པོ་ཆེར་མི་འདུག དེ་ལས་ཁོ་ཚོའི་དགོན་པ་ནི་བཙུན་པ་



ཉུང་ལ། ཆ་རྐྱེན་བཟང་ཐོག་རང་དབང་ཅུང་ཆེ་བས། དེ་གར་འགྲོ་བར་འཚལ”ཞེས་
གདན་འདྲེན་ཡང་ཡང་ཞུས་སོང༌།
བློ་མང་དོན་གྲུབ་ལ་མཚོན་ན་བསྡད་ཀྱིན་བསྡད་ཀྱིན་ཏུའོ་པའོ་དགོན་པ་ནི་
ཕྱོགས་གང་ཅིའི་ཐད་རང་ལ་མི་འཚམ་པར་སྙམ་པས་རྒྱུ་མ་འགུལ་མགོ་བརྩམས་
ཏེ། ཁྲི་པར“ཐོག་མར་འུ་གཉིས་འགྲོ་ལ་ཐེངས་གཅིག་བལྟ། དངོས་གནས་ཁྱོད་
ཀྱིས་བཤད་པ་དེ་འདྲ་ཞིག་ཡིན་ཚེ། ལོ་གསར་རྗེས་སུ་སོང་ཡང་འགལ་བ་ཅི་ཡང་
མེད”ཅེས་ལན་བཏབ། །
ཁྲི་པ་དེ་ནི་ངེས་པ་དོན་གྱིས་ཕྱུག་པོ་ཞིག་ཡིན་པ་འདྲ། པིན་ཐེན་རྟགས་ཅན་
གྱི་རླངས་འཁོར་ཆུང་ངུ་ཞིག་བསྐོར་ཡོད་པས། ཁོ་དེའི་ནང་བསྡད་ནས་ཁྲི་པའི་
དགོན་པ་དེའི་ཕྱོགས་སུ་ཆས། དུས་ཡུན་ཆུ་ཚོད་གཅིག་ཀྱང་མ་དགོས་པར་དགོན་
པའི་ནང་བསླེབས་སོང་། དགོན་པ་དེ་ནི་ཧང་ཀྲིག་གྲོང་ཁྱེར་མཐའ་ཡི་ནགས་
རྫུབས་ཅུང་སྟུག་པའི་རི་བོ་ཆུང་ཆུང་ཞིག་གི་འདབས་སུ་ཆགས་འདུག དགོན་པའི་
ནང་གྲྭ་པ་བཅུ་ཕྲག་གཉིས་ཀྱང་མི་ལོང་སྟེ། ནངས་ཚོགས་དང་དགོང་ཚོགས་དུས་
ཚོད་གཅིག་གི་ཡུན་ལས་ཆོས་ཚོགས་ཅི་ཡང་མེད་ལ། ཡོད་པ་ནི་དད་ལྡན་མང་
ཚོགས་རེད། མཇལ་སྐོར་ལ་ཡོང་བའི་མི་ནི་ཉིན་གང་བོར་ཆུ་བོའི་རྒྱུན་བཞིན་
མཚམས་མི་འཆད། དགོན་པའི་ནང་གྲྭ་པ་རེར་ཁང་པ་གྱན་གཅིག་རེ་ཡོད་ཐོག
ཁང་པའི་ནང་དུ་བརྙན་འཕྲིན་དང་དྲོད་སྙོམས་འཕྲུལ་ཆས་བཅས་འདུག་པར་མ་
ཟད། ད་དུང་ཁྲུས་བྱེད་ས་ཡང་ཡོད་ལ། ཟ་མ་ཡང་དགོན་པའི་ཟ་ཁང་ནས་ཟོས་ཆོག་
ཡང་དགོན་པའི་ནང་དུ་ཤ་ཟ་མི་ཆོག་པ་མ་གཏོགས། ཕྱི་རུ་ཤ་སོགས་ཀྱང་ཟོས་ཆོག་
225



བློ་མང་དོན་གྲུབ།
ཆོག་ཡིན་པས། བློ་མང་དོན་གྲུབ་ཀྱི་དགའ་ཕྱོགས་དང་ཆེད་དུ་བཀོད་སྒྲིག་བྱས་
པའི་དགོན་པ་ལྟ་བུ་ཞིག་ཏུ་གྱུར་སོང་།
ཁོ་དེ་གར་ཉིན་འགར་བསྡད་རྗེས། ཁྲི་པར་རེ་བ་ཞུས་པ་ལྟར་པིན་ཐེན་རྟགས་
ཅན་གྱི་རླངས་འཁོར་ལ་བསྡད་ནས་ཕྱིར་ཏུའོ་པའོ་དགོན་པར་ཡོང་ལ། ལོ་གསར་
རྗེས་ནས་དགོན་པ་གསར་པ་དེ་རུ་རྒྱུན་སྡོད་བྱེད་རྒྱུའི་གྲོས་ཐག་བཅད། ཁྲི་པ་
ཡིས“ཁྱོད་ནམ་ཕེབས་ཀྱང་ངས་དགའ་བསུ་ཞུ་ངེས”ཟེར་བཞིན་ཁོ་ལ་དགོན་པའི་
སྡོད་གནས་དང་རང་ཉིད་ཀྱི་འབྲེལ་གཏུག་ཁ་པར་སོགས་བཞག་རྗེས་ཕྱིར་ལོག །
ཁྲི་པ་ལོག་རྗེས་སུ། བློ་མང་དོན་གྲུབ་ཀྱིས་སྔར་སྲོལ་རྒྱུན་སྐྱོང་བྱས་ནས་ཁོའི་
རྒྱ་ཡིག་དགེ་རྒན་གཙོ་བྱས་ཧཱ་ཤང་དང་ཇོ་མོ། ད་དུང་དགེ་བསྙེན་ཕོ་མོ་སོགས་ལ་
བོད་ཡིག་ཁྲིད་པར། སྔར་གྱི་གྲལ་ཤར་རིང་པོ་དེ་ཇེ་ཐུང་ལ་སོང་ནས་ཁོའི་མདུན་
ཐད་དུ་ཧྭ་ཤང་དང་ཇོ་མོ། དགེ་བསྙེན་ཕོ་མོ་བཅུ་ལྷག་ལས་ལྷག་མ་སོང་། ཁོའི་སློབ་
མའི་གྲངས་ཀ་ཇེ་ཉུང་ལ་སོང་བ་དང་བསྟུན་ནས། ཁོ་གསར་དུ་གདན་འདྲེན་ཞུ་
སའི་དགོན་པ་དེར་འགྲོ་འདོད་ཀྱི་འདུན་པ་ཇེ་དྲག་ཏུ་ཕྱིན་པར་བརྟེན། ཁོས་སྔོན་
ལ་དམ་བཅའ་ཁས་ལེན་བྱས་པའི་ལོ་གསར་རྗེས་ཀྱི་དུས་དེ་ཡང་ལོ་གསར་སྔོན་
དུ་བསྐུར་དགོས་བྱུང་ལ། ཏུའོ་པའོ་དགོན་གྱི་ཁྲི་པར་རྫུན་གཏམ་ནས་ཡུལ་ལ་འགྲོ་
དགོས་ཚུལ་གྱི་དགོངས་པ་ཞུས་རྗེས། ཁྲི་པ་རྗེས་མར་བདེན་བརྗོད་ནས་ལེན་དུ་
ཡོང་དགོས་ཚུལ་གྱི་ཁ་པར་བཏང། །
ཁ་པར་སྔ་དྲོ་བཏང་བ་ལ། ཁྲི་པ་ནི་དྲོས་ཇའི་མཚམས་སུ་ཁོ་ལེན་དུ་ཕེབས་
བྱུང༌། ཁོ་ལ་རྡོག་ཁྲེས་མང་པོ་མེད་པས། དཔེ་ཆ་དག་དང་ཁུག་མ་སེར་པོ་བཅས་



བློ་མང་དོན
རླངས་འཁོར་གྱི་གཞུག་སྒམ་དུ་བཅུག་འཕྲལ་བྱ་འཕུར་བ་ལྟར་ཧང་ཀྲིག་ཕྱོགས་སུ་
ཆས། ཧང་ཀྲིག་ཏུ་ཁོ་གཉིས་ཐོག་མར་ཞི་ཧུའུ་རུ་འབོད་པའི་མཚེའུ་དེར་ལྟད་མོ་
བལྟ་རུ་སོང་ལ། དེ་གར་ད་དུང་ཁོ་བལྟ་རྒྱུར་ཆེས་དགའ་བའི《ཀླུ་མོ་དཀར་མོའི་
སྒྲུང》འབྱུང་སའི་ལེ་རྒྱུན་མཆོད་རྟེན་ཞེས་པར་ཡང་མཇལ་ཐུབ་པར་གྱུར། ཉི་མ་
ནུབ་ལ་ཉེ་ཁར། ཁྲི་པས་ཁོ་ཟ་ཁང་ཆེན་པོ་ཞིག་ཏུ་གདན་དྲངས་སོང་བས། བློ་མང་
དོན་གྲུབ་ཀྱིས་ཡུན་རིང་པོ་ཞིག་ལ་ཟ་མ་ཐུབ་པའི་གླང་ཤ་དང་ཕག་ཤ བྱ་ཤ་སོགས་
ཕོ་བར་མི་ཆུད་པ་ཞིག་ཟ་ཐུབ་པ་བྱུང༌། །
ཁོ་གཉིས་དགོན་པར་ཡོང་དུས་ནམ་གུང་གི་ཆུ་ཚོད་བཅུ་གཉིས་སུ་བསླེབ་ལ་
ཉེ་ཡང་། ཁྲི་པས་སྒོ་བརྡུངས་པ་ཙམ་གྱིས་ཧྭ་ཤང་ཆུང་ཆུང་ཞིག་ཡོང་ནས་སྒོ་མོ་
ཕྱེ་བར་མ་ཟད། བློ་མང་དོན་གྲུབ་ལ་ཉལ་ས་བཅའ་བ་སོགས་བྱས་པས། ཁོ་ལ་རང་
ཉིད་ནི་རྒྱལ་པོའི་སྲས་པོ་གང་ཞིག་དམངས་ཁྲོད་ལ་འཁོར་སྐྱོད་དུ་འགྲོ་བ་ལྟ་བུའི་
ཚོར་སྣང་བྱུང་།
ཁྲི་པ་དེ་ནི་ཏུའོ་པའོ་དགོན་པ་ཡི་ཁྲི་པ་མཆོག་དང་ཡེ་ནས་མི་འདྲ་སྟེ། མཚམས་
རེར་ཉིན་ཞག་འགའ་ལ་ནང་དུ་འཛུལ་ནས་སྒོམ་སྒྲུབ་བྱས་འགྲོ་ལ། ལན་རེར་པིན་
ཐེན་རྟགས་ཅན་གྱི་རླངས་འཁོར་བསྐོར་ནས་ཕྱིར་སོང་སྟེ་ཉིན་འགའ་རེར་མཐོང་
ལམ་དུ་མི་མངོན། མཚམས་རེར་ནམ་གུང་བར་ཁ་ཏོན་དགེ་སྦྱོར་བྱས་འགྲོ་ལ། ལན་
རེར་ནམ་གུང་ཡིན་ཡང་ཕྱི་རུ་སོང་ནས་ཉིན་གུང་མ་གཏོགས་དགོན་པར་མི་ཡོང་
བ་ཡིན། ཡིན་ནའང་ཁོ་ནི་བློ་མང་དོན་གྲུབ་ལ་ཧ་ཅང་བཟང་སྟེ། དགོན་པའི་མ་
བྱན་དག་ལ་བཤད་ནས་ཁོར་ཆེད་དུ་རྗེན་ཐོ་དང་གོ་རེ་སྣུམ་བཙོས་སོགས་བཅའ་
227



སོགས་བློ་མང་དོན་གྲུབ།
རུ་འཇུག་པར་མ་ཟད། དགོང་འཚལ་ལ་ཐུག་པ་ཡང་བསྐོལ་དུ་འཇུག་པ་བཅས་
བྱེད་པས། ཁོའི་ལུས་པོ་ཡང་རིམ་བཞིན་ཇེ་བཟང་དུ་གྱུར། །
ལོ་གསར་རྗེས་ཀྱི་ཉིན་ཞིག་ལ། ཁྲི་པ་དེ་བློ་མང་དོན་གྲུབ་ཀྱི་ཤག་ཏུ་ཡོང་ནས་
ཁོ་ལྷོ་མཚོའི་པོ་ཏ་ལར་མཇལ་དུ་འགྲོ་རྒྱུ་ཡིན་མིན་སྐོར་དྲིས་བྱུང་བར། ཁོས་མྱུར་
དུ་དེར་ལོས་འགྲོ། བོད་ཀྱི་ལྷ་སྐལ་འཕགས་པ་སྤྱན་རས་གཟིགས་དབང་ཕྱུག་གི་གནས་
རི་ཡིན་པས། ངས་ཁྱོད་ལ་ཞུ་མ་ཐུབ་པར་བསྡད་ཡོད”ཅེས་ལན་བཏབ། ཁོས“འོ་ན་
ད་ལྟ་ལམ་ལ་ཆས། དོ་དགོང་འུ་གཉིས་ཉིན་པོ་རུ་འདུག་པར་བྱ། སང་ཉིན་སྔ་མོ་
གནས་དེ་ག་ནས་ལྷོ་མཚོའི་པོ་ཏ་ལར་མཇལ་དུ་ཕྱིན་ན་སྟབས་བདེ”ཞེས་སྨྲས་སོང་
བས། བློ་མང་དོན་གྲུབ་ཀྱིས་ཀྱང་མཇལ་དར་སྐོར་ཞིག་བཟུང་རྗེས། ཁྲི་པའི་རླངས་
འཁོར་ལ་བསྡད་དེ་ཁོ་གཉིས་ཀ་ཉིན་པོ་ཡི་ཕྱོགས་སུ་ཆས། །
ཕྱི་ཉིན་སྔ་མོ་ཁོ་གཉིས་ལྗོངས་རྒྱུ་ལྟ་སྐོར་རུ་ཁག་ཅིག་ལ་འགྲོགས་ནས་ལྷོ་
མཚོའི་པོ་ཏ་ལར་མཇལ་དུ་སོང་། མཇལ་སྐོར་གྱི་ལམ་ཧྲིལ་པོར་བློ་མང་དོན་
གྲུབ་ཀྱིས“སྐྱོན་གྱིས་མ་གོས་སྐུ་མདོག་དཀར། །རྫོགས་སངས་རྒྱས་ཀྱིས་དབུ་ལ་
བརྒྱན། །ཐུགས་རྗེའི་སྤྱན་གྱིས་འགྲོ་ལ་གཟིགས། །སྤྱན་རས་གཟིགས་ལ་གསོལ་བ་
འདེབས”ཞེས་པའི་གསོལ་བསྟོད་དེ་གསལ་དག་སྙན་གསུམ་གྱིས་བཏོན་བྱུང་ལ།
ལྷ་ཁང་རེ་རེ་དང་སྒྲུབ་ཕུག་རེ་རེ། ཤུལ་རྟེན་རེ་རེ། ད་དུང་རིང་བསྲེལ་མཆོད་
རྟེན་སོགས་ལ་མཇལ་དུས། ཕྱག་བདུན་ཚར་རེ་ཕུལ་འགྲོ་བར་མ་ཟད། གསོལ་བ་
འདེབས་པ་དང་སྨོན་ལམ་རྒྱག་པའི་དུས་ཡུན་ཅུང་རིང་བས། སྣེ་ཤན་མས་ཁོ་ལ་
སྐྱོན་བརྗོད་ལན་འགའ་བྱས་སོང༌། །



བློ་མང་དོན་གྲུབ།
སོང་སོང་མཐར། ཕྱི་དྲོའི་མཚམས་སུ་གཞི་ནས་ཕྱིར་ཉིན་པོ་གྲོང་ཁྱེར་དུ་
བསླེབས་ལ། བསླེབས་འཕྲལ་ཐོག་མར་ཁྲི་པའི་རླངས་འཁོར་བླངས་པ་དང་། དེ་
ནས་མགྲོན་ཁང་ཐོ་འགོད་བྱེད་པ་བཅས་གྲུབ་རྗེས། མཇུག་མཐར་མགྲོན་ཁང་དེ་
གའི་ཉིས་ཐོག་ཏུ་ཟ་མ་བཟའ་རུ་ཕྱིན། ཟ་མ་ཟོས་རྗེས་ཁྲི་པས་འུ་གཉིས་རྩེག་རིམ་
གསུམ་པར་ཇ་འཐུང་དུ་འགྲོ་ཟེར་བ་ལ། བློ་མང་དོན་གྲུབ་ཀྱིས་ཐང་ཆད་དྲགས་
པས་གཉིད་འདོད་ཟེར་ནས་ཐད་ཀར་ཉལ་ཁང་དུ་ཡོང༌། ཁྲུས་ཁང་ནང་ཁྲུས་
སྟབས་བདེ་ཞིག་བྱས་རྗེས་མལ་དུ་ཉལ་བ་ལ། ཅང་མ་འགོར་བར་གཉིད་ཀྱི་ཞིང་
ཁམས་སུ་འགྲིམས་སོང༌། །
དུས་ཡུན་ག་འདྲ་ཞིག་འགོར་བ་རྟོགས་དཀའ་ཡང་། མཚམས་ཤིག་ལ་མི་
ཞིག་གིས་ཁོ་སྒུལ་བཞིན་པ་དང་འདྲ་བས་མིག་ཕྱེ་བར། ཁྲི་པས་རྒྱ་མོ་མཛེས་མ་
གཉིས་ཁྲིད་ཡོང་འདུག ཁོས་“དེ་རིང་འུ་གཉིས་ཐང་ཆད་དྲགས་པས་སྐྱིད་ཅིག་རྒྱག
མཛེས་མ་འདིར་ཁྱོད་ཀྱིས་སྤྱོད་ཅིག”ཅེས་སྨྲས་བྱུང་། བློ་མང་དོན་གྲུབ་ཀྱིས“ང་
ལ་མི་དགོས། ང་ཚོ་བོད་ཀྱི་གྲྭ་པ་ཚོས་དེ་ལྟར་བྱེད་མི་རུང”ཞེས་བརྗོད་འཕྲལ་ཁ་
ཕར་འཁོར་ནས་གཉིད་ཅི་ཐུབ་བྱས། ཡིན་ནའང་ཁྲི་པས་ཤབ་ཤུབ་ཏུ་ཅི་ཞིག་ལབ་
རྗེས། རྒྱ་མོ་གཅིག་ནི་ཕྱི་རྟིང་གིས་ཐང་གཅལ་གྱི་མཐིལ་ཤིང་ལ་ཐག་སྒྲ་གྲག་ཏུ་
འཇུག་བཞིན་བུད་སོང་ནའང་། གཞན་པ་དེ་དང་ཁྲི་པ་གཉིས་ཀྱིས་ཐོག་མར་གློག་
གཟིམས་རྗེས་རྡོག་སྒྲ་དང་བཅས་སོ་སོའི་གོན་རྒྱུ་ཕུད་ལ། དེ་ནས་མལ་ཁྲིའི་སྒང་
དུ་ཉལ་སོང་སྟེ། ཉལ་ནས་ཅང་མ་འགོར་བར་མལ་ཁྲིར་ཙིར་ཙིར་གྱི་སྒྲ་གྲགས་བྱུང་
བ་དང༌། ཙིར་སྒྲར་བསྡོངས་ནས་འཁུན་སྒྲ་སོགས་སྒྲ་སྣ་ཚོགས་ཤིག་བློ་མང་དོན་
229



རྩོ
བློ་མང༌དོན་གྲུབ།
གྲུབ་ཀྱི་བརྒྱངས་པའི་རྣ་ལ་འཚང་ཁ་ཤིག་ཤིག་གིས་ཤོར་ཡོང་བས། ཁོ་ནི་དང་ཐོག་
ཅི་བྱེད་འདི་བྱེད་མེད་པ་སྟེ། བོད་ཀྱི་བཤད་ཚུལ་ལ་རི་མོའི་གཟུགས་སུ་གྱུར་པ་དང་། དེ་
ནས་རང་གིས་རང་གི་ལུས་པོ་བསྡམས་ནས་གྲུ་གུ་བཞིན་དུ་བསྒྲིལ་པ་བྱུང་། དེ་
ལྟར་བསྒྲིལ་པའི་ཚེ་ན་ཁོས་ཨ་མ་དཀར་མོའི་ཕ་ཁྱིམ་གྱི་ཁྱིམ་མཚེས་སུ་བུ་མོ་རྟ་
མགྲིན་སྒྲོལ་མ་ཟེར་བ་ཞིག་ཡོད་པ་བསྡམས་ནས་འདུག་པ་དང་འདྲ་སྟེ། མཚམས་
རེར་རང་ཉིད་སྤྲིན་རུམ་དུ་རྒྱུ་བ་དང་འདྲ་ལ། ལན་རེར་མཐོ་ས་ཞིག་ནས་མར་ལྷུང་
འདྲའི་ཚོར་སྣང་ཡང་བྱུང༌།
དུས་ཡུན་ཅི་ཙམ་འགོར་བ་མི་ཤེས་མོད། སྒྲ་དེ་དག་ཞི་འཇགས་སུ་སོང་བ་
དང་བསྟུན་ནས་ཡུད་ཙམ་རིང་ཁང་པའི་ནང་ཧྲིལ་པོ་ཁ་ཁུ་སིམ་མེར་གྱུར། ཁུ་སིམ་
གྱི་རྣམ་པ་དེ་དཀྲོག་མཁན་ནི་རྒྱ་མོ་མཛེས་མ་དེ་ཡིན་ཏེ། མོ་མལ་ཁྲི་ལས་ཐང་ལ་
བབས་རྗེས་ཧྲག་སྒྲ་དང་བཅས་གྱོན་གོས་དག་གོན་ལ། གོན་མ་ཐག་སྔར་གྱི་རྒྱ་མོ་
དེ་དང་འདྲ་བར་ཕྱི་རྟིང་གིས་ཐང་གཅལ་གྱི་མཐིལ་ཤིང་ལ་ཐག་སྒྲ་གྲག་ཏུ་འཇུག་
བཞིན་ཕྱིར་བུད་སོང་།
རྒྱ་མོ་སོང་མ་ཐག་ཏུ་བློ་མང་དོན་གྲུབ་ཀྱིས་གློག་བཀར་འཕྲལ་སྐྱིལ་མོ་ཀྲུང་
དུ་ཙོག་ལ། ཙོག་ནས་མིག་ཟུང་རྡེབ་རྡེབ་བྱེད་བཞིན་བཤད་པའི་སྐད་ཆ་དང་པོ་ནི་
བོད་སྐད་ཀྱི་ལམ་ནས“ཁྲི་པ། ཁྱོད་ཀྱི་ཨ་ཕའི་རོ། ང་ལའང་དགོས”ཞེས་བཤད་པ་དེ་
རེད། །
ཁྲི་པས་དོན་དག་ཅི་བྱུང་ཧ་མ་གོ་བར། གྲིམ་རིལ་ཞིག་བརྒྱབ་ནས་ཡར་ཙོག་
འཕྲལ་ཁོ་ལ་བལྟས་ནས“ཁྱོད་ཀྱིས་ཅི་ཞིག་ལབ་སོང”ཞེས་རྒྱ་སྐད་ཀྱིས་དྲིས་བྱུང་



བློ་མང་དོན་གྲུབ།
བར། བློ་མང་དོན་གྲུབ་ཀྱིས་གཞི་ནས་ཁྲི་པས་བོད་སྐད་མི་ཤེས་པ་དྲན་པས། རྒྱ་
སྐད་ཀྱིས་ཡི་གེ་རེ་རེ་གསལ་ཞིང་དག་པའི་ངང“ང་ལའང་དགོས་”ཞེས་སྨྲས་སོང་།
ཁྲི་པས་ཁ་པར་ཞིག་བཏང་བ་ལ། དུས་ཡུན་སྐར་མ་བཅུ་ཙམ་ཡང་མ་འགོར་
བར། ད་ཅིའི་སྔོན་ལ་བུད་སོང་བའི་རྒྱ་མོ་མཛེས་མ་དེ་ཕྱིར་ཁང་པའི་ནང་བུད་ཡོང་
ལ། ཁྲི་པར་ཞབས་འདེགས་ཇི་ལྟར་ཞུ་དགོས་ཚུལ་དྲིས།
ཁྲི་པས“ང་ལ་ཞབས་ཞུ་མི་དགོས་ཏེ། ཁོ་ལ་དགོས་པ་ཡིན”ཅེས་སྨྲས་པར། རྒྱ་
མོ་ཡོང་ནས་ཁོའི་མལ་ཁྲིའི་མཐའ་ལ་ཙོག་བྱུང་།
བློ་མང་དོན་གྲུབ་ཀྱིས་ཁྲི་པ་ལ“ཁྱོད་སྒོར་འགྲོ་རོགས། ཆུ་ཚོད་གཅིག་གི་རྗེས་
སུ་ཤོག”ཅེས་བཤད་པར། ཁྲི་པ་ནི་ཅི་གསུང་བཀའ་བཞིན་སྒྲུབ་པའི་བློན་པོ་ཞིག་
དང་འདྲ་བར། མྱུར་སྟབས་ཀྱིས་མལ་ལས་ལངས་ཤིང་གྱོན་ཆས་ཡོངས་སུ་གོན་
འཕྲལ་སྒོ་ཁྲོག་སྒྲ་དང་བཅས་བརྒྱབ་ནས་ཕྱིར་བུད་སོང་། །
སྒོའི་ཁྲོག་སྒྲ་གོ་མ་ཐག བློ་མང་དོན་གྲུབ་ནི་ལྕགས་ཐག་ལས་ཤོར་པའི་འབྲོག་
ཁྱི་ལ་བོ་ནང་བཞིན་རྒྱ་མོའི་སྟེང་ལ་འཐམས། འཐམ་ཐེངས་དེ་ཡིས་ཁོས་ལོ་ངོ་དུ་
མའི་རིང་ལ་ནན་གྱིས་བསྲུངས་པའི་སྡོམ་པ་ནི་ཇག་པས་རྒྱུ་དངོས་འཕྲོག་འཕྲོག་
བྱས་ནས་ཤོར་སོང་།།
ཕྱི་ཉིན་ཉིན་གང་བོར་བློ་མང་དོན་གྲུབ་ཀྱིས་མགོ་བོ་ཉལ་ཐུལ་གྱིས་གཅུད་
ནས་གཉིད་མ་སད་དུ་བསྡད་སོང་སྟེ། ཁོ་ལ་མཚོན་ན་རང་གི་དོན་ལྔ་སྣོད་དྲུག་ནི་
རྒྱ་མོ་དེས་ཡོངས་སུ་ཕྱུང་ཟིན་འདྲའི་ཚོར་བ་སྐྱེས་ལ། ཡང་རང་ཉིད་ད་ནི་ཅི་ཡང་
མེད་ལ་ཅི་ཡང་མིན་པའི་སྤྲང་པོ་ལྟ་བུ་ཞིག་ཏུ་གྱུར་ཟིན་འདྲའི་ཚོར་སྣང་ཡང་
231



བྱུང༌། འགྱོད་པ་རྟས་མི་ཟིན་ཟེར་བ་ལ་ཉིན་དེར་ཁོས་ཕྱི་ནང་ཡོངས་ནས་གོ་བ་
གཏིང་ཟབ་ལོན་སོང་ཡང་། གོ་བ་བླངས་པ་གཏིང་ཇི་ལྟར་ཟབ་ན་སྡུག་བསྔལ་ནི་
དེ་ལྟར་ཆེ་བས། ངུ་བསམ་ཡང་མིག་ཆུ་ལྟ་ཅི་སྣབས་ཆུ་ཙམ་ཡང་ཡོང་རྒྱུ་མ་བྱུང་ལ།
དབང་མེད་དུ་བྱུང་བ་ནི་ད་ང་གནས་འདི་གར་འདུག་ཚུལ་མེད་ཅེས་པའི་སེམས་
འགྱུ་དེ་དང༌། གཟུགས་མེད་ཀྱི་འཇིགས་སྐྲག་ཅིག་ལས་དབང་མེད་ཐོན་ཡོང་བའི་
ཚར་རྒྱུ་མེད་པའི་ཁོག་འདར་གཅིག་པུ་དེ་ཡིན།
ཁྲི་པས་ཁོ་ལ་ན་ཚ་ལྕི་མོ་ཞིག་བྱུང་འདུག་སྙམ་ནས་སྨན་ཁང་དུ་འགྲོ་བར་
བསྐུལ་ཀྱང་། སྐུལ་ཚིག་དེས་ཁོ་ལ་ཕན་ཅི་ཡང་མ་ཐོགས་པས་རང་འགུལ་གྱིས་སྒོར་
ཕྱིན་ནས་སྨན་དང་བཟའ་བཏུང་གི་རིགས་སྣ་ཚོགས་ཉོས་ཡོང་ནས་ཁོ་ལ་གསོལ་
བར་སྨྲས་སོང་ཡང་། ཁོས་ཁྲི་པར་ཡིན་མིན་གྱི་སྐད་ཆ་ཚིག་གཅིག་ཀྱང་མ་བཤད།
ཕྱི་ཉིན་སྔ་མོ། བློ་མང་དོན་གྲུབ་སྔ་མོ་ནས་ལངས་ནས་སོ་བཀྲུ་ཁ་བཤལ་ཙམ་
བྱས་རྗེས། མིག་ཟུང་ཡང་ཡང་རྡེབ་བཞིན་ཁྲི་པ་ལ“ད་ང་ཚོ་འགྲོ་ཞེས་སྨྲས། །
དགོན་པར་བསླེབས་དུས་ནི་ཕྱི་དྲོའི་དུས་ཏེ། བློ་མང་དོན་གྲུབ་ཀྱིས་གྲྭ་ཤག་གི་
སྒོ་འཕྲོད་མོར་གཏན་རྗེས། སྔ་ཉིན་དང་འདྲ་བར་མལ་ཁྲིའི་སྟེང་ཉལ་ལ། ཕྱི་ཉིན་སྔ་
མོ་ཡང་སྔ་ཉིན་དང་འདྲ་བར་སྔ་མོར་ལངས་རྗེས་གྲག་མེད་འགུལ་མེད་དུ་དགོན་
པ་དེ་དང་ཁ་གྱེས།
ཁོས་འགྲུལ་བཞུད་རླངས་འཁོར་གཉིས་བརྗེས་པ་བརྒྱུད་ནས་ཏུའོ་པའོ་
དགོན་དུ་ཕྱིན་པ་དང༌། དེ་གར་ཞག་གཅིག་བསྡད་པའི་རིང་། དེ་སྔོན་ཁོ་ལ་ཡི་གེ་
བྲིས་ནས་དུངས་སེམས་བསྟན་མྱོང་བའི་དགེ་བསྙེན་མ་སྒེག་ཉམས་ཅན་དེ་རྩད་
232



བློ་མང་དོན་གྲུབ། ལ་རྩེ
བཅད་ཀྱང་། ཕྱོགས་ཙམ་ཡང་ཤེས་མ་ཐུབ་པ་དང་། ཕྱི་ཉིན་ཡང་སྔ་མོར་ལངས་ཏེ་
ཀའོ་ཅན་གྲོང་རྡལ་དུ་ཡོང་ལ། དེ་གའི་མགྲོན་ཁང་དཀྱུས་མ་ཞིག་ཏུ་ཐོ་འགོད་བྱས་
རྗེས། གྲོང་རྡལ་དེའི་འདུ་འཛི་ཆེས་ཆེ་བའི་རྒྱ་སྲང་དེར་ཡོང་ནས་དགེ་བསྙེན་མ་དེ་
ཨེ་མཐོང་ལ་རེ་བ་བྱས་ཀྱང་། ས་རུབ་རག་བར་དུ་བལྟས་ཀྱང་མ་མཐོང་བས་ཕྱིར་
མགྲོན་ཁང་དུ་ཡོང་། དེའི་ཕྱི་ཉིན་ཡང་སྔ་མོ་ནས་ལངས་འཕྲལ་ཧང་ཀྲིག་ཕྱོགས་སུ་
ཆས་ཤིང་། དེ་ནས་ཞི་ཨན་དང་། དེ་ནས་ཟི་ལིང་ལ་འགྲོ་བའི་མེ་འཁོར་སྟེང་བུད་ནས་
ཕྱིར་ལོག
བཞི་པ།
བློ་མང་དོན་གྲུབ་ཧང་ཀྲིག་ཏུ་སོང་ཞིང་སྡོམ་པ་ཤོར་ནས་ཕྱིར་ཡོང་དུས། ང་
སློབ་ཆེན་ནས་མཐར་ཕྱིན་ཏེ་ཁུལ་ཐོག་ཏུ་བྱ་བ་ལོ་འགའ་ལ་བསྒྲུབས་པ་དང་། ཡང་
གསར་འགྱུར་ཁང་ནས་ཡུལ་སྐོར་ཅུས་སུ་ལས་གནས་སྤར་ཏེ་ཅང་མ་འགོར་བའི་
དཔྱིད་དུས་ཤིག་ཡིན།
དྲོས་ཇ་འཐུངས་རྗེས། ངས་སློབ་གྲོགས་ཤིག་བསྐྱལ་ནས་ཁུལ་རླངས་འཁོར་
འབབ་ཚིགས་སུ་སོང་བར། ཏག་ཏག་ཟི་ལིང་ནས་ཡོང་བའི་འགྲུལ་བཞུད་རླངས་
འཁོར་ཞིག་ང་ཚོའི་གམ་དུ་བསྡད་སོང་ལ། དེ་ལས་འགྲུལ་པ་མང་པོ་འབབ་པའི་
ཁྲོད་གྲྭ་པ་ཆ་ཡོད་ཅིག་མཐོང་བྱུང་སྟེ། ཁོས་ཀྱང་ང་ལ་ཞིབ་ལྟ་ཞིག་བྱས་འོངས་པར།
ངེད་གཉིས་ཀྱིས་ཕན་ཚུན་ངོ་ཤེས་སོང་། སློབ་གྲོགས་བསྐྱལ་རྗེས་སུ་གྲྭ་པའི་རེ་བ་
233



བློ་མང་དོན་གྲུབ།
ལྟར་ངེད་གཉིས་གླ་འཁོར་ཞིག་ལ་བསྡད་ནས་ངའི་ཉལ་ཁང་དུ་ཡོང༌། ཁོ་གཟའ་
འཁོར་གཅིག་ཙམ་ལ་ངའི་ས་རུ་བསྡད་སོང་སྟེ། གོང་གསལ་གཏམ་རྒྱུད་མང་ཤོས་
ཀྱང་ཉིན་དེ་དག་གི་ནང་ཁོས་ང་ལ་ཁ་དང་སྣ་ཞེས་བཤད་པ་དག་གུང་བསྒྲིགས་
ནས་བྲིས་པ་ཡིན།
དེའི་དུས་ཁུལ་ཐོག་ཏུ་ད་རུང་ཅུང་འཁྱགས་པས། ཁོས་སྒོར་མོ་བྱིན་ཏེ་ལྭ་བ་
ཉོ་རུ་སོང་ཟེར་བས། ངས་ཁོར་རྒྱ་ལུ་ཆ་ཚང་ཞིག་ཉོས། རྒྱུ་མཚན་ནི་ཁོས“ད་ནི་སྡོམ་
པ་ཤོར་ཟིན་པར་བརྟེན། མུ་མཐུད་དུ་གྲྭ་ཆས་གྱོན་ན་མི་འགྲིག་སྟེ། སྟོན་པའི་ན་
བཟའ་རྩེད་སྤྱད་བྱེད་མི་རུང”ཟེར་བ་དེ་ཡིན། སྐབས་དེར་ཁོ་ཆེས་ཐུག་རྒྱུར་སྐྲག་ས་
ནི་ཨ་ལགས་ལུང་རྟོགས་རྒྱ་མཚོ་དང་དགེ་བཤེས་བློ་བཟང་བསྟན་རྒྱས་ལས་གཞན།
འཛིན་བདག་དགེ་རྒན་དང་ཕ་མ་སྤུན་མཆེད། ད་དུང་རྨ་ལུང་དགོན་པའི་གྲྭ་པ་ཚོ་
དང་དམའ་འབྲིང་ནས་མཐོ་འབྲིང་བར་གྱི་སློབ་གྲོགས་ཚོ་ཡིན་ཅེས་བཤད་བྱུང༌།
ལྷག་དོན་ཁོ་ནི་རང་གི་ཨ་མ་དཀར་མོར་ལྷག་པར་སྐྲག་སྟེ། མོས་དེ་སྔོན་ཁོ་
གྲྭ་པ་བཅའ་བར་བཤོལ་བཏབ་ཀྱང་བློ་སྣ་བསྒྱུར་མ་ཐུབ་པར། འགྲོ་ཁར“ཁྱོད་འདྲ་
མོ་རྗེས་སུ་གྲྭ་ལོག་བྱེད་ན་ཐང་། གྲྭ་ལོག་བྱེད་རྒྱུ་ཞིག་ཡོད་ཚེ། ཁྱོད་ཡུལ་ལ་ཡོང་ས་
གཏན་ནས་མེད”ཅེས་བསྒྲགས་སོང་བ་དེ་ཡིན། ཡིན་ནའང་ངས་ཁོ་ལ་མི་ཞིག་འུ་
ཐུག་ནས་གར་འགྲོ་གཏོལ་མེད་དུ་གྱུར་དུས། ཡུལ་ལ་མི་འགྲོ་བར་གང་ལ་འགྲོ། ཕ་
མར་མི་ཐུག་པར་སུ་ལ་ཐུག ཁོ་ཚོར་སྐྱབས་མི་བཅོལ་བར་སུ་ལ་བཅོལ་ཞེས་སློབ་
གསོ་ཡང་ཡང་བཏང་བས། ཁོ་ལའང་སྤོབས་སེམས་ཅུང་རྒྱས་ཏེ་ཉིན་གཉིས་ཀྱི་རྗེས་
སུ་ཕ་ཡུལ་ནག་ཤུལ་སྡེ་བ་བསྙེགས་ནས་བུད་སོང་།
234



བློ་མང་དོན་གྲུབ།
དུས་ཕྱིས་སུ་གོ་ཐོས་བྱུང་བ་ལྟར་ན། བློ་མང་དོན་གྲུབ་ཀྱིས་སྐེ་ཚིགས་བསྲིངས།
མགོ་བོ་དཔྱངས། རྣ་བ་བརྒྱངས། མིག་ཟུང་རྡེབ་བཞིན་ཡུལ་ལ་ལོག་ཡོང་བར། ཨ་
མ་དཀར་མོས་ལྷས་འཕྱག་བཞིན་པ་ལ། མོ་ནི་སྨྲོས་པ་ནང་བཞིན་ཁོའི་ཐོག་ལ་ཤོར་
ནས་ཕྱགས་མས་ཁོའི་མགོ་རྔ་མེད་པར་གཞུས་སོང་བར་མ་ཟད། མིག་མཆི་མ་དང༌
ཁ་ངུ་ངག་གིས“འདྲེ་ཕྲུག་ནག་རིལ་ཁྱོད། ངས་དེ་སྔོན་ནས་ཁྱོད་ཀྱིས་འདི་ལྟར་བྱེད་
ངེས་པར་འདོད་ཡོད། ད་ནི་གསེར་གྱི་དཀར་ཡོལ་སྐྱག་དོང་ནང་དུ་འཕངས་པ་མ་
ཡིན་ནམ། ཕ་མའི་ངོ་ལ་དྲེག་ནག་བསྐུས་པ་མ་ཡིན་ནམ། ཁྱོད་ཀྱིས་ང་ཚོར་འདི་
ལྟར་སྙིང་རྗེ་བ་ཡིན་ནམ། ཁྱོད་ད་སྒོར་སོང་། ཁྱོད་ཡུལ་འདི་ལ་ཡོང་ས་གཏན་ནས་
མེད”ཅེས་སྡིགས་མོ་བྱེད་བཞིན་བློ་མང་དོན་གྲུབ་སྒོའི་ཕྱི་རུ་བདས་།
ཉིན་དེར་ངའི་ཨ་ཞང་ཆུང་བ་བཟོ་བྱེད་དུ་ཕྱིན་ནས་ཁྱིམ་དུ་མེད་ལ། ཁོའི་ནུ་
བོ་བསོད་ནམས་དོན་གྲུབ་ཀྱང་ལུག་འཚོ་རུ་ཕྱིན་ནས་ཁྱིམ་ལ་ཡོང་མི་འདུག བློ་
མང་དོན་གྲུབ་གཅིག་པུ་དེ་སྔོན་ཁོས་དཔེ་ཆ་ཐོག་མར་འདོན་སའི་སློབ་གྲྭའི་སྒོ་
ཁར་སོང་ནས་ཕལ་ཆེར་དུས་ཚོད་གཅིག་ལྷག་ལ་ཕར་འགྲོ་ཚུར་འོང་བྱས་ནས་
བསྡད་བྱུང་ཟེར། མཇུག་མཐར་ཁོ་ནི་ཨ་མ་དཀར་མོའི་ཕ་ཡུལ་ཏེ། སྐྱིད་ལུང་ལ་འགྲོ་
སའི་ལམ་དེར་ཞུགས་ནས་བུད་སོང་།
གོང་དུ་གླེངས་ཟིན་པ་ལྟར། ནག་ཤུལ་སྡེ་བ་དང་སྐྱིད་ལུང་སྡེ་བ་གཉིས་ནི་
རི་སྒང་མཐོན་པོ་ཞིག་གི་ཕར་ནང་ཚུར་ནང་དུ་ཆགས་ཡོད་དེ། འཕྲུལ་འཁོར་གྱི་
རིགས་དག་འགྲོ་དཀའ་བ་མ་གཏོགས། རྐང་ལམ་ཅུང་བདེ་མོ་ཞིག་སྐྱ་ཐལ་ལེར་
ཐག་རིང་དུ་འཐེན་འདུག རི་སྒང་དེས་ལུང་བ་གཉིས་སོ་སོར་བཅད་ཡོད་པར་
235



> བློ་མང་དོན་གྲུབ།
བརྟེན། མི་རྣམས་ཀྱི་སྣང་ངོར་ས་ཁ་ཐག་ཧ་ཅང་རིང་བའི་ཚོར་སྣང་བྱིན་འགྲོ། ལྷག་
པར་སྐྱིད་ལུང་ཕྱོགས་སུ་རྙིང་མའི་ཆོས་ལ་དད་མཁན་མང་ཞིང༌། སྡེ་བ་འགའ་རེའི་
བར་དུ་སྔགས་ཁང་རེ་ཡོད་པ་དང་། ནག་ཤུལ་སྡེ་བ་སོགས་ཡོད་སའི་ལུང་ཁོག་
དེར་མཚོན་ན་དགེ་ལྡན་བསྟན་པའི་ཆོས་རྒྱུན་སྤེལ་པ་ཤུགས་དྲགས་པས། ཚོ་བ་དུ་
མའི་དཀྱིལ་སྙིང་དུ་དགོན་པ་ཆེ་ཆུང་སྣ་ཚོགས་ཡོད་པ་ཡིན། དེར་མ་ཟད་དེང་དུས་
ཀྱི་ས་ཆ་ཡུལ་རིས་བགོ་ལུགས་སོགས་ལས། སྡེ་བ་གཉིས་ཀ་ཡུལ་ཚོ་སོ་སོར་གཏོགས་
པ་ན། ཕན་ཚུན་འགྲོ་འོང་ཅུང་ཉུང་ངུར་སོང་ལ། གཉེན་གྱི་དར་སྐུད་འཐེན་མཁན་
ཡང་གཞོན་སྐྱེས་ཕོ་མོ་སྤོབས་པ་ཅན་འགའ་རེ་ལས་མེད། བློ་མང་དོན་གྲུབ་ཀྱི་
ཕ་མ་གཉིས་ལ་མཚོན་ནའང་། སོ་སོར་ཐོར་ཏེ་བསྐྱར་དུ་བསྒྲིགས་པར་གཞི་ནས་
གཉེན་གྱི་ཨ་ལོང་སྦྲེལ་བ་སྟེ། ཨ་ལོང་དེར་བརྟེན་ནས་བློ་མང་དོན་གྲུབ་ནི་ཆུང་
བྱིས་པའི་དུས་ནས་ཕ་མར་འགྲོགས་ཏེ་རྐང་ལམ་འདི་ཐེངས་མང་བརྒྱུད་ནས་སོང་
མྱོང་།
ལྷག་པར་ཁོ་ཁུལ་དགེ་ཐོན་སློབ་གྲྭར་ཕྱིན་ཏེ། སྐྱིད་ལུང་དང་ཐག་ཉེ་སའི་
སྡེ་བ་ཞིག་ནས་ཡིན་ཞིང་མིང་ལ་ཀུན་བཟང་སྒྲོལ་མར་འབོད་པའི་བུ་མོ་དེ་བློར་
བབས་པ་ལ། མོས་ཁོ་ལ་ཁ་ཡ་མ་བྱས་པར་མ་ཟད། དུས་ཚོད་མིག་རྡེབ་ཅིག་བསྐུར་
པ་ཡིས། ཁོའི་སེམས་སུ་ཁོག་དཔུང་ཆེན་པོ་ཞིག་སྐྱེ་རུ་བཅུག་མྱོང་ལ། ངེས་པར་སྐྱིད་
ལུང་ཕྱོགས་ཀྱི་བུ་མོ་ཞིག་རང་གི་བརྩེ་དུངས་ཀྱི་ལྕགས་ཀྱུའི་སྣེ་ལ་དགུག་དགོས་
སྙམ་བྱུང༌། དེ་བས་ལོ་དེའི་ལོ་གསར་སྐབས་སུ། ཁོས་ཨ་མར་རང་འགུལ་གྱིས་སྐྱིད་
ལུང་གི་ཤ་ཉེ་ཚོར་ལོ་གསར་སྐྱེལ་འདོད་ཚུལ་གླེང་བ་ལ། ཁྱིམ་དུ་བཟའ་མི་ཉུང་བའི་
236



བློ་མང་དོན་གྲུབ།
རྐྱེན་གྱིས་ཁོའི་རེ་བ་ལྟར་སྐྱིད་ལུང་ལ་འགྲོ་རུ་བཅུག་སོང་། །
འགྲོ་ཐེངས་དེར། ཁོས་ཨ་མྱེས་ཨོ་རྒྱན་རྡོ་རྗེ་ཚང་གི་ཁྱིམ་མཚེས་ཨ་ཡེ་རྒན་
ཚང་ཞིག་ལ་བུ་མོ་རྟ་མགྲིན་སྒྲོལ་མ་ཟེར་བ་ཞིག་ཡོད་པ་ངོ་ཤེས། མོ་ནི་ཁོ་ལས་ལོ་
གཅིག་གིས་ཆུང་། གཏམ་ཕར་ལབ་ཚུར་ལབ་དང་རྟགས་ཕར་བརྗེ་ཚུར་བརྗེ་ཡི་
བར་ནས་ཁོ་གཉིས་ཀྱི་ཞེ་སྣང་བ་དར་སྐུད་འདྲ་བ་དེ་ཡུག་གཅིག་ཏུ་འདྲེས་པ་
དང༌། འདྲེས་དྲགས་པའི་འབྲས་བུར་ཁོ་མཐོ་གཅིག་ལ་ཞུགས་པའི་དགུན་དུས་དེར།
མོར་ཁོའི་བུ་ཕྲུག་ཅིག་འཁོར་བ་སྟེ། བུ་གང་ལག་ཆགས་ནས་མ་གཏོགས་གསང་བ་
དེ་མི་མང་པོ་ཞིག་གིས་ཤེས་མ་སོང༌། །
གསང་བ་དེ་ཐོག་མར་ཤེས་མཁན་ནི་རྟ་མགྲིན་སྒྲོལ་མའི་ཨ་མ་ཡིན་ལ། དེའི་
འཕྲོར་ཤེས་མཁན་ནི་བློ་མང་དོན་གྲུབ་ཀྱི་ཨ་མྱེས་ཏེ། སྔགས་རྒན་ཨོ་རྒྱན་རྡོ་རྗེ་ཡིན།
བྱིས་པ་ནི་བྱིས་པ་སྟེ། ཁྱིམ་མཚེས་དག་གི་ཁྱིམ་ལ་རྩེ་རུ་འགྲོ་བ་ནི་ཆོས་ཉིད་ཡིན་
པས། ཉིན་ཞིག་སྔགས་རྒན་ཁོ་གཅིག་པུས་ཁྱམས་ར་ན་དྲོས་ཇ་འཐུང་བཞིན་པའི་
སྒང་ལ། བྱིས་པ་དེ་མ་བསམས་ས་ནས་ཁོའི་གམ་དུ་བསླེབས་བྱུང་བ་དང་། བསླེབས་
ནས་རང་ཁྱིམ་དུ་ཡོད་པ་ལྟར་གོ་རེ་བླངས་ནས་ཟོས་པ་ལ། སྔགས་རྒན་ཁོས་ཀྱང་
ཁོ་ལ་ཇ་དཀར་ཡོལ་ཕྱེད་ཙམ་བླུགས། ལྟ་ཕྱོགས་ཤིག་གིས་བྱིས་པ་དེའི་ལུས་ཀྱི་ཆ་
བྱད་གང་ཞིག་ནས་བློ་མང་དོན་གྲུབ་ཀྱི་སྣང་བརྙན་ཞིག་རབ་རིབ་ཏུ་མཐོང་བྱུང་
བས། སྔགས་རྒན་གྱིས་རང་གི་ཨག་ཚོམ་ལ་བྱིལ་བྱིལ་གཏོང་བཞིན་བྱིས་པ་དེར་
ལྟ་ཡག་ཅིག་བྱ་དགོས་སོང༌། བལྟས་ཀྱིན་བལྟས་ཀྱིན་དེ་ནི་བློ་མང་དོན་གྲུབ་ཀྱི་
གཟུགས་ཀྱི་ཆ་བྱད་ལ་དཔར་འདུག་སྟེ། སྐེ་ཡི་རིང་ཚད་དང་མགོ་ཡི་ཆེ་ཆུང་། རྣ་
237



རྒྱུ བློ་མང་དོན་གྲུབ།
བའི་བརྒྱངས་ཚུལ་སོགས་གང་ལ་བལྟས་ཀྱང་རང་གི་ཚ་བོའི་རྒྱུད་པ་དངོས་ཡིན་
པར་ནོར་འཛོལ་ཅི་ཡང་མི་འདུག ཆེས་མི་འདྲ་ས་ནི་བྱིས་པ་དེའི་ངོ་དང་ལག་པ་
སོགས་ལུས་ཀྱི་སྐྱི་ལྤགས་ཀུན་ནི་ཁོའི་ཨ་མ་རྟ་མགྲིན་སྒྲོལ་མ་ལྟར་དཀར་བ་དེ་རེད།
གནས་ཚུལ་གསར་པ་དེ་རྟོགས་པས། སྔགས་རྒན་ཁོ་ལ་གཏིང་ཞིག་ནས་དགོད་རྒྱུ་
བསླངས་ཡོང་སྟེ། མ་བསྲོན་པར་བསྨུག་བསྨུག་ཏུ་བགད་པ་ལ། བྱིས་པས་ཅི་ཡིན་
འདི་ཡིན་གྱི་ཧ་མ་གོ་བར་ཁོ་ལ་མིག་གིས་རིག་རིག་ཏུ་བལྟས་བྱུང༌། །
ཕྱི་དྲོ། ཁོས་བྱིས་པ་དེའི་ལག་མགོ་ནས་བཟུང་སྟེ་ཁྱིམ་མཚེས་ཚང་དུ་ཕྱིན་དུས།
བྱིས་པའི་ཨ་ཡེ་གཅིག་པུ་ལས་མི་འདུག ཁོ་གཉིས་ཀྱིས་ཕྱོགས་ཡར་མར་གྱི་ཁ་བརྡ་
གློད་བྱུང་བར། མཇུག་མཐའི་གླེང་གཞི་དེ་བྱིས་པའི་སྟེང་དང་། སྒོས་སུ་བྱིས་པའི་
ཨ་ཕ་སུ་ཡིན་སྐོར་ལ་འཁོར་སོང་། བྱིས་པའི་ཨ་ཡེ་དེས་སྔོན་ཆད་ནས་བྱིས་པ་དེ་ནི་
སྔགས་རྒན་ཨོ་རྒྱན་རྡོ་རྗེ་ཡི་ཡང་ཚ་ཡིན་པ་རྟོགས་ཡོད་ཅིང༌། སྔགས་རྒན་ཁོ་ལ་ཞུ་
མ་ཐུབ་པར་ད་བར་དུ་ལུས་སོང་ཚུལ་སྨྲས་བྱུང་། །
ཡང་ཚ་འཁྲུལ་མེད་ཡིན་པ་ཤེས་མཚམས་ནས། སྔགས་རྒན་ཨོ་རྒྱན་རྡོ་རྗེ་ནི་
ཁྱིམ་མཚེས་ཚང་ལ་འགྲོ་ཐེངས་ཇེ་མང་དུ་སོང་ལ། འགྲོ་ཐེངས་མང་བ་དང་བསྟུན་
ནས་སྡེ་བའི་ནང་ལོ་ལོན་དེ་གཉིས་བར་ལའང་གཏམ་མི་ཁ་སྣ་ཚོགས་ཤིག་འཁོར།
དེ་ལས་རྟ་མགྲིན་སྒྲོལ་མའི་ཨ་མར་མཚོན་ན་མི་རབས་གཉིས་ལ་རྒན་ཚང་དུ་གྱུར་
སོང་སྟེ། མོས་རྟ་མགྲིན་སྒྲོལ་མའི་ཨ་ཕ་སུ་ཡིན་པ་ཤེས་པ་ལས། མོ་རང་ཉིད་ཀྱི་ཨ་
ཕ་སུ་ཡིན་པ་དངོས་གནས་མི་ཤེས། མོས་སྔོན་ཆད་རང་གི་ཨ་མ་དྲིན་ཆེན་མར་
ལན་འགར་འདྲི་བསམས་ཀྱང་དོགས་མ་བདེ་བར་རྗེས་སུ་བསྐྱུར་པ་ལ། ཕྱིས་སུ་ཨ་
238



བློ་མང་དོན་གྲུབ།
མར་གློ་བུར་གཟའ་ནད་ཕོག་ནས་འདས་སོང་བས་གཞི་ནས་འདྲི་ས་མེད་པར་གྱུར།
སྔགས་རྒན་ཨོ་རྒྱན་རྡོ་རྗེ་ལ་མཚོན་ནའང་ཆུང་མ་བླ་སོང་མ་དེར་དཀར་མོ་སྐྱེས་
ནས་མོ་རང་ལོ་བཅོ་ལྔར་མ་བུད་གོང་ཁོ་དང་ཁ་བྲལ་པར་བརྟེན། ད་ནི་ཚེ་ཡི་ཉི་མ་
ནུབ་ལ་ཉེ་དུས་སེམས་ཕུགས་གཏོད་ས་ཞིག་མཁོ་བའམ། ཡང་ན་རང་གི་ཡང་ཚར་
བརྩེ་བའི་དྲོད་ཁོལ་ཞིག་སྦྱིན་བསམས་པ་གང་ལྟར་ཀྱང༌། མི་ཁ་དེ་དག་ལ་ཅུང་
ཙམ་ཡང་མི་འཛེམ་པར་ཁྱིམ་མཚེས་ཚང་ལ་འགྲོ་རྐྱང་བྱེད། གཞན་དུ་ནང་རྒྱུས་
ཡོད་པ་འགའ་རེས་ཁོ་དང་བུ་གུ་རུ་ཚེ་བརྟན་གྱི་ཆུང་མ་སྟེ། སྔགས་རྒན་ཁོའི་མནའ་
མ་གཉིས་ཀྱང་དོན་དག་རྩག་རྩིག་ཐད་དེ་འདྲ་འཆམ་པོ་འབྱུང་གི་མེད་པར་བརྗོད།
མ་འཆམས་པའི་ཚེ་ན་ཁོའི་ཁོག་ལ་སྡུག་གང་བཅུག་ནས་འབྲོག་ཕྱོགས་སུ་གྲོང་ཆོག་
ལ་བུད་འགྲོ། འགྲོ་ཐེངས་རེར་ཕྱིར་ཡོང་དུས་སྒོར་མོ་བམ་རྩེག་རེ་འཁྱེར་ཡོང་ནུས།
སྒོར་མོ་བམ་རྩེག་དེ་དག་སྔོན་ཆད་ཁོའི་བུ་གུ་རུ་ཚེ་བརྟན་ལ་སྟེར་གྱིན་ཡོད་མོད།
ད་ལྟ་སྐར་གང་ཡང་སྟེར་གྱིན་མེད་དེ། དེས་ཁྱིམ་ཚང་གཉིས་ཀྱི་བར་དུ་མཚམས་
ཁང་ཅུང་ཆེ་བ་ཞིག་ལས་ནས་སྒོམ་སྒྲུབ་ལ་བརྩོན་བཞིན་བསྡད་ཡོད།
བློ་མང་དོན་གྲུབ་ཨ་མ་དཀར་མོས་ཕྱིར་ཕུད་དེ་སྐྱིད་ལུང་སྡེ་བར་བསླེབས་པ་
ལ། སྡེ་སྟོད་ཀྱི་གླེ་ཐོག་དེ་རུ་ཆུ་ཚོད་ཕྱེད་ཙམ་ལ་ཐ་མག་འཐེན་ཞིང་བསམ་གཞིག་
བཏང་ནས་བསྡད། བསྡད་བསྡད་ཀྱང་ཐབས་ཤེས་ལེགས་པོ་ཞིག་ཡིད་ལ་མ་འཁོར་
བས། ཡར་ལངས་ཤིང་འཕོངས་ཀྱི་ས་རྡུལ་དག་སྤྲུག་སྤྲུག་ཅིག་བྱས་རྗེས། གཞི་ནས་
རང་གི་ཨ་མྱེས་སྔགས་རྒན་ཨོ་རྒྱན་རྡོ་རྗེ་ཚང་དམིགས་ནས་སོང་། ཨ་ཙི། ད་ནི་ཁྱིམ་
དེ་ལ་སྔགས་རྒན་ཨོ་རྒྱན་རྡོ་རྗེ་ཚང་ཟེར་ན་མི་འགྲིག་སྟེ། ཨ་ཞང་གུ་རུ་ཚེ་བརྟན་
239



ཅ
བློ་མང་དོན་གྲུབ།
ཚང་ཞེས་བོས་ན་འགྲིག ཁོ་ཨ་ཞང་གུ་རུ་ཚེ་བརྟན་ཚང་དུ་འཛུལ་དུས། ཨ་ཞང་
དང་བུ་སོགས་ཞིང་འདེབས་སུ་བུད་སོང་བར་བརྟེན། ཁྱིམ་དུ་ཨ་ཞང་གི་ཆུང་མ་
གཅིག་པུ་ལས་མི་འདུག མོས་གློ་བུར་ཁོ་ངོ་ཤེས་མ་སོང་སྟེ། བློ་མང་དོན་གྲུབ་ཀྱིས་
སྐེ་རིང་པོ་དེ་འཕྲུག་འཕྲུག་བྱེད་བཞིན“ང་ཀུན་བྷེ་ཡིན”ཅེས་སྨྲས་པ་ལ། མོས་ངག་
ནས“ཁྱོད་གྲྭ་པ་བྱས་ནས་རྒྱ་ནང་ཞིག་ལ་བུད་སོང་ཟེར་བ་མ་ཡིན་ནམ”ཞེས་
ཤོར་། དེ་ལ་ཁོས“སོང་བ་བདེན་ཡང་། གྲྭ་པ་ལེགས་པོ་ཞིག་མ་འཁྱོངས་པར་ཕྱིར་
ཡོང་བ་ཡིན”ཅེས་ལན་གྱི་ཚུལ་དུ་ལབ་རྗེས། ཡང༌
“ཨ་མྱེས་ཁྱིམ་དུ་མི་བཞུགས་
སམ”ཞེས་དྲིས་སོང༌། མོའི་རྣམ་འགྱུར་ཅུང་ཙམ་འགྱུར་ཏེ“ཨ་ཕ་ཁོ། ཁོ་ཁྱིམ་འདིར་
འདུག་འདོད་མེད་པར་ཁྱིམ་མཚེས་ཚང་ལ་འགྲོ་འདོད་སྐྱེས་འདུག ད་ནི་ཁྱིམ་ཁ་
གཉིས་ཀྱི་བར་དུ་མཚམས་ཁང་ཞིག་ལས་ནས་དེ་གར་བསྡད་ཡོད་ཅིང༌། ཁྱིམ་ཁ་
གཉིས་ཀྱིས་ཁོ་གསོ་བཞིན་མཆི”ཟེར། ཁོས་སྐད་ཆ་དེ་གོ་བས་སེམས་ཅུང་མི་དགའ་
བ་བྱུང་བས་ན། མྱུར་དུ“དེས་ན་ང་ཐོག་མར་ཨ་མྱེས་ཡོད་སར་འགྲོ། དགོང་མོ་འདི་
གར་ཡོང”ཞེས་སྨྲས་རྗེས་ཁ་ཕྱིར་འཁོར་ནས་བུད་སོང་།
མཚམས་ཁང་ནི་དངོས་གནས་ཁྱིམ་ཁ་གཉིས་ཀྱི་བར་དུ་ལས་འདུག་སྟེ། ཕར་
བལྟས་ཚོད་ཀྱིས་ཁྱིམ་གཉིས་ཀྱི་སྦྲེལ་ཟམ་མམ། ཡང་ན་ཁྱིམ་གཉིས་ཁྱིམ་གཅིག་ཏུ་
གཏང་འདོད་ཀྱི་བཟོ་འདྲ་མངོན་འདུག བློ་མང་དོན་གྲུབ་མཚམས་ཁང་ནང་དུ་
འཛུལ་རྩིས་བྱས་པ་ལ། སྔགས་རྒན་ཁོ་ཡང་ཆབ་གསང་ལ་སྒོར་བུད་བྱུང་བས། ཅུང་
མིན་ན་མེས་དབོན་གཉིས་ཀ་གདོང་ཐུག་རྒྱག་ལ་ཁད་བྱས། གློ་བུར་བའི་མཇལ་
འཕྲད་དེས་ཡུད་ཙམ་རིང་སྔགས་རྒན་ལ་གཅིན་པ་གཏང་འདོད་ཡོད་པ་དེ་ཡང་
240



།
ན
ས་ ལན རྟབས་བད་ད་བཏབ་སོང་།
བློ་མང་དོན་གྲུབ། -
མེད་པར་བཏང་སྟེ། སྔགས་རྒན་གྱི་ངག་ནས“འདྲེ་ཕྲུག་འདིས། འདིས་ཅུང་མིན་ན་
ངས་འདྲེ་མཐོང་བ་ལྟར། ང་ལྷབས་སེ་བཏང་སོང་། ཁྱོད་གྲྭ་པ་བྱས་ནས་རྒྱ་ནང་ལ་
སོང་བ་མ་ཡིན་ནམ་ཞེས་ཁོ་ཚང་གི་མནའ་མའི་དྲི་བ་དང་འདྲ་བ་དེ་དྲིས་བྱུང་། ཁོས་
ཡང་བསྐྱར་སྐེ་ཚིགས་རིང་པོ་དེར་འཕྲུག་བཞིན“གྲྭ་པ་ལེགས་པོ་ཞིག་མ་འཁྱོངས་
པར་ཕྱིར་ཁྱིམ་ལ་ལོག་པ་ཡིན། ཁྱིམ་དུ་ཨ་མས་བདས་པས་འདི་གར་ཡོང་བ་
ཡིན”ཅེས་ལན་སྟབས་བདེ་དེ་བཏབ་སོང༌།
ཨ་མྱེས་ཀྱིས་ཁོ་ལ་ལེ་བདའ་སོགས་ཅི་ཡང་མ་བྱས་པར་མ་ཟད། ད་དུང་ཁོའི་
ཨ་མ་དཀར་མོ་ལ་སྡིགས་ཅི་ཐུབ་བྱས། སྡིགས་མོ་བྱས་པ་དེས་བློ་མང་དོན་གྲུབ་ཀྱི་
སེམས་ནང་གི་སྡུག་མུན་མཐའ་དག་གློ་བུར་ཡལ་ནས་གར་སོང་ཆ་མེད་དུ་གྱུར། །
ཕྱི་དྲོ་དེར། བློ་མང་དོན་གྲུབ་དང་ཨ་མྱེས་གཉིས་ཀྱིས་གྱེས་བྲལ་རྗེས་ཀྱི་ཁ་
བརྡ་ཅི་ཡང་བྱས་ལ། བྱས་བྱས་པས་ཕན་ཚུན་གྱི་གནས་ཚུལ་མཐའ་དག་ལག་
མཐིལ་གྱི་རི་མོ་བཞིན་རྟོགས་སོང་། རྟོགས་དྲགས་པ་དེའི་རྐྱེན་གྱིས་རྒྱང་མིག་ཆད་
ལ་ཉེ་སྐབས་ཁོའི་ཨ་ཞང་ཁོ་གཉིས་དགོང་འཚལ་འཐུང་བར་འབོད་དུ་ཡོང་བ་ལ།
ཁོ་གཉིས་ཀྱིས“སྔ་མོ་ནས་འཐུངས་ཟིན”ཟེར་ནས་འགྲོ་འདོད་མ་བྱས། །
དགོང་མོ་ཉལ་ཁར། ཨ་མྱེས་ཀྱིས“ཁྱོད་འདི་གར་ཉལ་ནས་ཅི་བྱེད་བསམས་
པ་ཡིན། རང་གི་བུ་ཡི་ཨ་མ་ཡོད་སར་སོང་ཞིག མོས་ཁྱོད་ཕྱིར་ཡོང་ཡོད་པ་གོ་
ཟིན་པས། ཁྱོད་ལ་བསྒུགས་ཏེ་བསྡད་ཡོད་ངེས། རྒྱ་སྒོ་བརྒྱུད་ནས་འགྲོ་མི་ཐུབ་ཚེ།
མཚམས་ཁང་སྟེང་བུད་ལ། དེ་ནས་གཞིས་ཀའི་མཁར་ཁར་འབུད་སླ་”ཞེས་གདམས་
སོང་།



-> བློ་མང་དོན་གྲུབ།
ལོ་ལོན་བསམ་ཤེས་དག་གི་གདམས་ངག་ནི་ངེས་པ་དོན་གྱི་གདམས་ངག་
སྟེ། བློ་མང་དོན་གྲུབ་ཐོག་མར་མཚམས་ཁང་དང༌། དེ་ནས་ཁྱིམ་མཚེས་རྟ་མགྲིན་
སྒྲོལ་མ་ཚང་གི་གཞིས་ཀའི་མཁར་ཁ་བརྒྱུད་དེ་མོར་ཐུག་ཏུ་ཕྱིན་པར། མོས་ཀྱང་
ཁོ་ཡོང་ཡོད་པ་གོ་བས་ཁོ་ལ་ངང་སྒུག་བྱས་འདུག ཉིན་འགའ་ལས་མ་འགོར་བར་
དགོང་མོ་དུས་ཆད་བྱས་པ་ལྟར་ཁྱིམ་མཚེས་ཚང་གི་རྒྱ་སྒོ་བརྒྱུད་ནས་རྐང་འཇབ་
ལག་འཇབ་ངང་མོར་ཐུག་ཏུ་འགྲོ་ལ། ཉིན་བཅུ་ཕྲག་ལྷག་གི་རྗེས་སུ་ཉིན་དཀར་
ཡང་ཁྱིམ་མཚེས་ཚང་ལ་སོང་ནས་ལས་ཀ་རྩག་རྩིག་ལས་རོགས་བྱས་པས། རྟ་
མགྲིན་སྒྲོལ་མའི་ཨ་མ་དང་བློ་མང་དོན་གྲུབ་ཀྱི་ཨ་མྱེས་ཟུང་གི་བཀོད་སྒྲིག་ལྟར།
བཀྲ་ཤིས་དུས་བཟང་ཞིག་ལ་རྟ་མགྲིན་སྒྲོལ་མའི་ཨ་ཞང་ཁ་བདེ་ཞིག་ཡོད་པ་དེས་
རོགས་པ་ཞིག་ཁྲིད་ཅིང་། ཆང་དམ་ཁ་བཏགས་བཟུང་ནས་སྔགས་རྒན་ཨོ་རྒྱན་རྡོ་
རྗེའི་དྲུང་དུ་བློ་མང་དོན་གྲུབ་མག་པར་བསླང་དུ་ཡོང་བ་ལ། སྔགས་རྒན་གྱིས་ཀྱང་
ཤ་ཉེ་སྐོར་ཞིག་བསྡུས་ཏེ་གཏམ་རིང་པོ་ཞིག་འཐེན་རྗེས། ཆང་དམ་གྱི་ཁ་ཕྱེ་ཞིང་ཁ་
བཏགས་ཀྱི་ལྟེབས་བཀྲོལ་ནས་བློ་མང་དོན་གྲུབ་བདེ་བླག་ངང་རྟ་མགྲིན་སྒྲོལ་མར་
མག་པར་བྱིན་སོང་། །
མི་རབས་གཉིས་ལ་རྒན་ཚང་དུ་ལུས་པའི་ཁྱིམ་ཚང་དེར་ད་ནི་སྤྲོ་སྐྱིད་ཀྱི་
རྣམ་པས་ཁེངས་འདུག གོང་དུ་ཨ་ཡེ་བསམ་ཤེས་ཡོད་ལ། ཞོལ་དུ་བུ་ཆུང་ཁ་མཁས་
ཤིག་འདུག་པར་མ་ཟད། བཟའ་མི་གཉིས་ཀྱིས་ཁྱེད་སྡོད་ངས་ལས་དང༌། ཁྱེད་ཟོ་
ཁྱེད་ཐུངས་ཟེར་ནས་ཕན་ཚུན་དགའ་ཞེན་དང་དུངས་སེམས་རྣལ་མ་སྟོན་པར་
བྱེད་ལ། བྱིས་པ་མགོ་རྟིག་དེ་ལ་ཡང་གཅེས་ལོ་དང་དམར་ལོ་ཟེར་ནས་བྱམས་དང་



བློ་མང་དོན་གྲུབ། །
སྙིང་རྗེའི་ཕྱག་ཟུང་རྐྱོང་བར་བྱེད་པས། སྔགས་རྒན་ཨོ་རྒྱན་རྡོ་རྗེ་ལ་མཚོན་ནའང་
བུའི་སར་འགྲོ་བ་ཇེ་ཉུང་དང་། ཚ་བོའི་སར་འགྲོ་བ་ཇེ་མང་དུ་ཕྱིན་པར་བརྟེན།
ཉིན་ཞིག་བུ་གུ་རུ་ཚེ་བརྟན་གྱིས་ཆང་རྒྱགས་ཚད་ཅིག་འཐུངས་རྗེས་ཨ་ཕའི་སར་
ཡོང་ནས་འཁང་ར་ཚར་རྒྱུ་མེད་པ་ཞིག་བྱས་སོང་། འཁང་ར་དེ་ཡིས་ཁོ་ནི་རང་
ཁྱིམ་དུ་འགྲོ་ཐེངས་སྔར་ལས་ཇེ་མང་དུ་སོང་ནའང་། འགྲོ་ཐེངས་རེར་ཕྱིར་ཡོང་ཚེ་
སེམས་པ་སྐྱིད་པོ་མི་འབྱུང་བས། གཞི་ནས་གྲོང་ཆོག་ལ་བུད་འགྲོ། །
འགྲོ་ཁར་ཁོས་བློ་མང་དོན་གྲུབ་བོས་ཏེ་ད་ནས་བཟུང་རང་ལ་རང་གི་ཁྱིམ་
གཞིས་དྲོན་མོ་ཞིག་ཡོད་པས་དྲན་རྒྱུ་མང་མི་ཉན་ལ། ཁྱོད་ཕ་བུ་གཉིས་ཀ་ཡང་ངོ་
སྤྲད་ཟིན་པས་ཨ་མྱེས་ཁོ་སེམས་བདེ་བར་ཡོད་ཚུལ། འཁོར་བ་སྐྱོང་བར་འཆར་
གཞི་དགོས་ཚུལ་བཅས་མང་པོ་ཞིག་གདམས་རྗེས་ཁོའི་ཡོན་བདག་ཚོ་ཡོད་སར་
གྲོང་ཆོག་ལ་ཕྱིན། སོང་ཤུལ་དུ་ཁོས་ཀྱང་ཨ་མྱེས་ཀྱི་གདམས་པ་ནི་རང་ལ་ཤ་ཚ་
བའི་གདམས་པ་སྟེ། གདམས་པ་དེ་ལག་ལེན་དོན་འཁྱོལ་ཡོང་བར་ཁོ་དང་རྟ་
མགྲིན་སྒྲོལ་མ་གཉིས་ཀྱིས་མལ་སའི་ནང་འཆར་གཞི་བཟོ་མགོ་བརྩམས། འཆར་
གཞི་བཟོས་བཟོས་པའི་རྔ་མར། ཁོ་གཉིས་ཀྱི་འཆར་གཞི་ནི་ར་མ་གསོ་བའི་སྟེང་དུ་
བབས། ཁྱིམ་འདི་གར་ར་མ་སུམ་ཅུ་ལྷག་སྔར་ནས་ཡོད་དེ། ར་མ་དེ་དག་ལ་བརྟེན་
ནས་མ་སྨད་འདི་གཉིས་དང་བུ་ཆུང་གསུམ་པོ་མི་སྡུག་མི་གྲང་བའི་འཚོ་རྟེན་ཞིག་
ཡོང་ཐུབ་པ་བྱུང༌། ལྷག་པར་ས་འདི་གར་ལུང་བ་ཤ་ཤུར་མང་ལ་རྩྭ་མཛོད་ར་བ་
ཡང་ཆེ་བས། ར་ལུག་འཚོ་ས་ནག་ཤུལ་སྡེ་བ་དང་བསྡུར་ན་ལྡབ་ཀྱིས་བཟང་། དེ་
བས་བློ་མང་དོན་གྲུབ་དེ་སྔོན་རྒྱ་ནང་ནས་ཕྱིར་ཡོང་དུས་སྒོར་མོ་བམ་རྩེག་ཅིག་
243



བློ་མང་དོན་གྲུབ།
ཡོད་པ་ལས། རྩེག་མའི་ཕྱེད་ཀ་ཡན་བཏོན་ནས་སྡེ་བ་ཞོལ་མ་ནས་ར་མ་ཆེ་ཆུང་ལྔ་
བཅུ་ལྷག་ཉོས། ད་ནི་ཁྱིམ་འདིར་ཁྱོན་བསྡོམས་ར་མ་དགུ་བཅུར་ཉེ་བ་ཞིག་ཡོད་
པར་བརྟེན། རྟ་མགྲིན་སྒྲོལ་མའི་ཨ་མ་ནི་དགའ་སྟེ་གྲིམ་རིག་རིག་ཏུ་འདུག་མི་
ཚུགས་པའི་ཚད་ལ་བསླེབས་སོང་། དེ་བས་མོ་ནི་ཉིན་རྒྱུན་ར་རྫིར་འགྲོ་བཞིན་ཡོད་
དེ། རྩྭ་གང་བཟང་དང་ཆུ་གང་ལེགས་ཕྱོགས་སུ་འདེད་པས། དགུན་དུས་སུ་རེའུ་
མང་པོ་བཙས་སོང་ལ། ར་མ་སྐོར་ཞིག་གིས་ད་དུང་རེའུ་མཚེ་མ་བྱས་ནས་རྩེབས་
སོང་བ་ལ། ར་མའི་གྲངས་ཀ་ནི་གློ་བུར་བརྒྱ་དང་སུམ་ཅུ་ལྷག་ལ་བུད། གྲངས་ཀ་
མང་བ་ཡིས་ཁྱིམ་གྱི་སྟོབས་འབྱོར་མཚོན་འདུག་པ་ན། ཁོ་ཚོ་བཟའ་མི་ཡོངས་ལ་
ཤ་ཟ་རྒྱུ་ཇེ་མང་དུ་སོང་བར་མ་ཟད། འོ་མ་འཐུང་རྒྱུ་ཡང་ཇེ་མོད་ལ་ཕྱིན་ཏེ། སྡེ་མི་
གཞན་དག་གིས་ཡིད་སྨོན་བྱེད་སར་གྱུར།
རྟ་མགྲིན་སྒྲོལ་མར་མཚོན་ན་ཡིད་སྨོན་བྱེད་ས་གཙོ་བོ་ནི་བློ་མང་དོན་གྲུབ་
ཀྱི་བརྒྱངས་པའི་རྣ་དང་དྲན་རིག་སྟེ། ཁོའི་བརྒྱངས་པའི་ན་དེ་འགུལ་འགུལ་བྱས་
ཚེ་དྲན་པའི་རིག་པ་ནི་ཇེ་གསལ་ལ་བུད་འགྲོ། ད་ནི་ཁོའི་དྲན་རིག་ལ་བརྟེན་ནས་
ལོ་གཅིག་ལྷག་ལས་མ་འགོར་བར་ཁྱིམ་ཚང་འདིའི་ཁ་ཡར་ལ་བསྐོར་སོང་བ་དེ་
རེད། ཁ་ཡར་ལ་འཁོར་བའི་རྟགས་སུ་ཁོ་བཟའ་མི་གཉིས་ཀྱིས་སྔགས་རྒན་ཨོ་རྒྱན་
རྡོ་རྗེ་གྲོང་ཆོག་ལ་སོང་ནས་ཕྱིར་བསླེབས་དུས་ཚ་བོར་བྱིན་པའི་སྒོར་མོའི་སྟེང་ལ།
ན་ནིང་དོ་ཚིགས་ཀྱི་ར་ཁུལ་བཙོངས་པའི་སྒོར་མོ་བསྣན་ནས་འཕྲུལ་རྟ་གཞན་ན་
མེད་པ་ཞིག་ཉོས་པ་དེ་ཡིན། ད་ནི་མོ་ཡང་སྡེ་བའི་བཟའ་ཚོ་གཞན་དག་དང་འདྲ་
བར་བཟའ་ཟླའི་འཕྲུལ་རྟའི་འཕོངས་ལ་བཞོན་ཅིང་། བར་དུ་ཁོ་གཉིས་ཀྱི་བྱིས་པ་
244



བློ་མང་དོན་གྲུབ། ་
མགོ་རྟིག་དེ་བཞག་ནས་རྫོང་དང་ཁུལ་ཐོག་བཅས་ལ་འགྲོ་རྐྱང་བྱེད། །
སོང་གིན་སོང་གིན་བློ་མང་དོན་གྲུབ་ཀྱི་བརྒྱངས་པའི་རྣ་བ་དེ་འགུལ་འགུལ་
བྱེད་བཞིན་བློ་གསར་པ་ཞིག་ཤར་སོང་སྟེ། བློ་དེ་ནི་ཁུལ་བོད་སྨན་ཁང་གི་སྨན་པ་
ལེགས་བཤད་རྒྱ་མཚོས་སྒེར་གྱི་སྨན་ཁང་ཞིག་ཕྱེ་བ་ལ། སྨན་པས་མ་འདང་བར་
སྨན་པ་འཚོལ་བཞིན་པ་སྟེ། བཙལ་ཏེ་ཁོ་ལ་ཐུག་ནས་ཟླ་རེར་སྒོར་སྟོང་གཉིས་ལྷག་
བྱིན་ཆོག་ཚུལ་གྱི་གཏམ་ལབ་སོང་། ཁོའི་སེམས་སུ་ད་ནི་རང་གིས་སྔོན་ཆད་ཤེས་བྱ་
སྣ་ཚོགས་ཤིག་སྦྱངས་སོང་ནའང་། བོད་སྨན་སྦྱངས་པ་དེ་ཁོ་ན་ནི་བེད་ཆོད་སོང་
སྙམ་ནས་འཕྲུལ་རྟར་བཞོན་ཏེ་ཁྱིམ་ལ་ལོག་ཡོང་ཞིང༌། ལོག་ནས་གཏམ་བཟང་དེ་
རྟ་མགྲིན་སྒྲོལ་མ་མ་སྨད་གཉིས་ལ་ལབ་སོང་བར། ཨ་ནེ་ནི་དེ་འདྲ་འཐད་པ་མ་
བྱུང་ནའང་། རྟ་མགྲིན་སྒྲོལ་མ་དགའ་སྟེ་ཁོ་ལ་རྒྱབ་སྐྱོར་བར་མེད་བྱས་སོང་།
ཆུང་མའི་རྒྱབ་སྐྱོར་ནི་རྒྱབ་སྐྱོར་ཀུན་ལས་མཆོག་ཏུ་གྱུར་པ་སྟེ། རྒྱབ་སྐྱོར་
དེར་བརྟེན་ནས་ཁོ་འཕྲུལ་རྟར་བཞོན་ནས་ཁུལ་ཐོག་ཏུ་ཡོང་གིན་འདུག་ལ། སྨན་
པ་དག་གིས་གྱོན་པའི་ལྭ་དཀར་པོ་དེ་གྱོན་ནས་སྒེར་གྱི་སྨན་ཁང་དེའི་ནང་བྱ་བ་
བསྒྲུབས་པར་མ་ཟད། ཡང་ཁོམ་པ་ཏོག་ཙམ་ཡོད་ཚེ་ཤ་དང་ཚོད་མ་སོགས་ཉོས་ཏེ་
འཕྲུལ་རྟའི་འཕོངས་ལ་བསྡམས་རྗེས་སྐྱིད་ལུང་ཕྱོགས་སུ་འགྲོ་རྐྱང་བྱེད། སྐྱུག་མོ་ར་
རྫི་ཡིན་པ་དང་བུ་ཆུང་སློབ་གྲྭར་སོང་ལ། ཁོ་ཁུལ་ཐོག་ཏུ་ཡོད་པ་ན། རྟ་མགྲིན་སྒྲོལ་
མ་གཅིག་པུས་ཁྱིམ་ཕྱི་ནང་གི་ལས་ཀ་དང་ཞིང་ལས་ཐད་ཀྱི་ངལ་རྩོལ་མཐའ་དག་
འགན་གཙང་ལེན་བྱས་ཡོད། འོན་ཀྱང་མོ་ལ་ཐང་ཆད་པའི་སྣང་བ་ཅི་ཡང་འབྱུང་
གིན་མེད་དེ། ད་བར་དབུལ་ཕོངས་ཀྱི་འཚོ་བ་རོལ་དྲགས་པས། ད་ལྟ་ཁྱོ་གས་ཟླ་
245



བློ་མང་དོན་གྲུབ།
རེར་སྒོར་སྟོང་ཕྲག་གཅིག་ལྷག་རང་ལ་སྤྲོད་པར་བྱེད་ཅིང༌། ནངས་དགོང་ཀུན་ཏུ་
སྒོའི་ཕྱི་ནང་ལ་ར་མ་དང་རེའུ་ཡིས་བཀང་འདུག་པས། མོ་དགའ་སྤྲོ་མི་སྐྱེ་བ་ཅི་ལ་
སྲིད། །
ཡིན་ནའང་འཇིག་རྟེན་གཏམ་ལ་མི་ཚེ་རིང་མོར་སྐྱིད་གསུམ་སྡུག་གསུམ་ཟེར་
བ་ལྟར། བློ་མང་དོན་གྲུབ་ཁུལ་ཐོག་ཏུ་སོང་ནས་ལོ་གཅིག་ལྷག་ལས་མ་འགོར་བར།
རྟ་མགྲིན་སྒྲོལ་མའི་སྐྱིད་ཀྱི་ཆུ་མིག་དེ་སྐེམ་མགོ་བརྩམས་ལ། སྐེམ་དོན་ནི་བློ་མང་
དོན་གྲུབ་ཀྱིས་ཆང་འཐུང་བ་སྟེ། ཆང་འཐུང་བ་དང་བསྟུན་ནས་ཆང་འཐུང་རོགས་
ཇེ་མང་དུ་ཕྱིན་ལ། ཆང་འཐུང་རོགས་ཇེ་མང་དུ་ཕྱིན་པ་དང་བསྟུན་ནས་ཟླ་ཕོགས་
ཀྱིས་མི་འདང་བར་མ་ཟད། མཚམས་རེར་ཡུལ་ལ་ཡོང་ནས་མོའི་ལག་ནང་གི་སྒོར་
རྡོག་དག་ཀྱང་ཁྱེར་ནས་བུད་འགྲོ་བ་དེ་རེད། འགྲོ་ཚུལ་དེས་མོ་ནི་དེ་སྔོན་ཁོ་ཁུལ་
ཐོག་ལ་སྒོར་མོ་བཙལ་དུ་ཕྱིན་པའི་ཆར་འགྱོད་གདུང་སྐྱེས་སོང་ལ། འགྱོད་གདུང་
སྐྱེས་པའི་མཚུངས་སུ་ལན་རེར་ཁོ་ལ་ཞུ་བའང་བྱས་མྱོང་།
ཞུ་བ་ཇི་ལྟར་བྱས་ན་བློ་མང་དོན་གྲུབ་ནི་དེ་བས་ཇེ་བཙན་ཇེ་ཐུ་རུ་འགྲོ་ངེས།
ཇེ་བཙན་དང་ཇེ་ཐུ་ལ་འགྲོ་བར་རྒྱུ་རྐྱེན་མེད་པ་མ་ཡིན་ཏེ། རྒྱུ་རྐྱེན་གཙོ་བོ་ནི་ཁོ་
དེའི་དུས་རྫོང་གི་སློབ་ཆུང་དང་པོའི་བུད་མེད་དགེ་རྒན་ཞིག་ལ་ཁ་ཐུག་སོང་བ་སྟེ།
བུད་མེད་དགེ་རྒན་དེ་ནི་གཞན་གང་ཡང་མ་ཡིན་པར། ཁོ་ལ་སྔོན་ཆད་དུས་ཚོད་
མིག་རྡེབ་བསྐུར་མྱོང་བའི་ཡུལ་ལུང་གཅིག་པའི་བུ་མོ་དེ་རེད། །
བུད་མེད་དགེ་རྒན་དེ་དང་ཁོ་གཉིས་ནི་ཁོར་ཆང་འཐུང་རོགས་ཇེ་མང་དུ་
སོང་བ་ཚོར་བརྟེན་ནས་ངོ་ཤེས་ཤིང་མཐུན་པར་གྱུར་པ་ཡིན། ཉིན་ཞིག་གི་དགོང་
246



བློ་མང་དོན་གྲུབ།
མོ། ཆང་འཐུང་རོགས་གྲོགས་པོ་འགས་ཁོ་བོས་ནས་རྒྱ་སྲང་དུ་རྒྱ་ཁོག་བཟའ་རུ་
སོང་བ་ལ། བུད་མེད་གཉིས་གསུམ་ཞིག་ཀྱང་ཡོང་ཡོད། དེ་ལས་གཅིག་ནི་ཁོ་རང་
ཁུལ་དགེ་ཐོན་སློབ་གྲྭར་ཕྱིན་རྗེས་སུ་ཁོའི་སེམས་པ་ཕྲོགས་མྱོང་བའི་ཀུན་བཟང་
སྒྲོལ་མ་ཞེས་པ་དེ་ཡིན་པ་རྟོགས། དེའི་དུས་མོ་ནི་སྔོན་ཆད་དང་འདྲ་བར་ལང་
ཚོས་སྒེག་པ་ཞིག་མིན་ནའང་། ཆུང་དུས་ཀྱི་མཛེས་པའི་ཆ་དག་ད་དུང་ལུས་ངག་
གང་དུའང་མངོན་པར་བྱེད། ཆང་འཐུང་བཞིན་རྒྱུས་ལོན་བྱུང་བ་ལྟར་ན། མོ་ནི་
སྐྱེས་པ་གཉིས་ལ་ཐོར་སོང་སྟེ། བྱིས་པ་བུ་མོ་གཅིག་ཡོད་ཅིང་། ད་ལྟ་སློབ་ཆུང་ལ་
འགྲོ་བཞིན་འདུག་ཟེར། ད་ནི་མོའི་ལུས་སྟེང་དུ་སྔོན་ཆད་ཀྱི་ང་རྒྱལ་དེ་ཏིལ་ཙམ་
ཡང་མཐོང་མི་ཐུབ་པས། ཁོས་སྔོན་ཆད་ཀྱི་བརྩེ་དུངས་སླར་ཡང་གླེངས་སོང་བར་
མ་ཟད། ད་ལྟ་ད་དུང་མོ་ལ་ཇི་ལྟར་དགའ་བཞིན་ཡོད་ཚུལ་མིག་ཟུང་རྡེབ་རྡེབ་
བྱེད་བཞིན་བར་མེད་དུ་ལབ་པར། མོའི་མིག་མཐར་གཞི་ནས་མཆི་མ་འཁྱིལ་བས་
མཁུར་ངོས་བརྒྱུད་དེ་བར་མེད་བཞུར་སོང་སྟེ། བཞུར་བ་མང་དྲགས་པས་དགོང་
མོ་དེའི་སྤྲོ་སྟོན་ནི་སྐྱོ་སྟོན་ལྟ་བུ་ཞིག་ཏུ་གྱུར། མཇུག་མཐར་ཁོས་མོ་བསྐྱལ་ནས་མོའི་
ཁྱིམ་དུ་ཕྱིན་པ་དང་། ཕྱིན་དུས་མོའི་བུ་མོ་སྔ་མོ་ནས་ཉལ་ཟིན་པས། ཁོ་གཉིས་ཀྱིས་
མོ་ཚང་དུ་མུ་མཐུད་ནས་ཆང་འཐུངས་ལ། ཆང་འཐུངས་པའི་མཐའ་ལ་གཉིས་ཀ་
བཟི་སྟེ། མཉམ་དུ་མོའི་མལ་ཁྲིའི་སྒང་ལ་བུད་སོང་།
ཕྱི་ཉིན་ནས་བཟུང་། མོས་ཁོ་ལ་རྒྱུན་དུ་ཁ་པར་བཏང་ཡོང་བར་མ་ཟད། ཁྱིམ་
དུ་བོས་བྱུང་བ་ལ། ཁོ་ཡང་ཁོ་མོ་ཚང་གི་རྒྱུན་ཡོང་གི་མགྲོན་པོར་གྱུར་ཏེ། རིམ་
བཞིན་ཁོ་གཉིས་བཟའ་སྒྲིག་བྱེད་རྒྱུའི་གྲོས་མགོ་གླེང་བའི་མཚུངས་སུ། མོས་ཁོ་ལ་
247



ཀྱི
་ བློ་མང་དོན་གྲུབ།
གླ་འཁོར་ཞིག་ཉོས་ཏེ་ཁྱིམ་ནང་སྒོར་མོ་བཙལ་པའི་འཆར་གཞི་ཞིག་ཀྱང་འཐེན་
སོང༌།
རྟ་མགྲིན་སྒྲོལ་མ་གཡུགས་ཏེ་ཀུན་བཟང་སྒྲོལ་མར་གཉེན་སྒྲིག་བྱ་བར་འགོག་
རྐྱེན་ཆེས་ཆེ་བ་ནི་ཁོའི་ཨ་མྱེས་ཏེ། སྔགས་རྒན་ཨོ་རྒྱན་རྡོ་རྗེ་རེད། ཁོས་གནས་ཚུལ་
དེ་ཤེས་པས་ཁུལ་ཐོག་ཏུ་ཤོར་ནས་བུད་ཡོང་ལ། ཡོང་ནས་ཀུན་བཟང་སྒྲོལ་མ་
བཙལ་ཏེ་སྡིགས་མོ་དཔེ་མེད་པ་ཞིག་བྱས་རྗེས། བློ་མང་དོན་གྲུབ་བཙན་གྱིས་ཁྲིད་
ནས་སྐྱིད་ལུང་དུ་བུད་སོང་།
སྐྱིད་ལུང་དུ་ཨ་མྱེས་ཀྱིས་ཁོ་ལ་ཐོག་མར་ཆང་གཅོད་དུ་བཅུག་པ་དང་། དེ་
ནས་ཁྱིམ་དེར་བདག་བྱས་ནས་ཨ་མྱེས་ཁོའི་ཡང་ཚ་དེ་བདེ་བླག་ངང་གསོ་སྐྱོང་
བྱེད་དགོས་པའི་བཀའ་ཕབ། བཀའ་ཇི་ལྟར་ཕབ་ནའང་བློ་མང་དོན་གྲུབ་ཀྱི་
བརྒྱངས་འདུག་པའི་རྣ་བ་དེའི་ནང་དུ་མ་སོང་བར་མ་ཟད། ཐབས་གང་ལ་བརྟེན་
ནས་ཇི་ལྟར་ཁུལ་ཐོག་ལ་འགྲོ་བ་དང་། བྲོས་ནས་ཇི་ལྟར་ཀུན་བཟང་སྒྲོལ་མར་
གཉེན་སྒྲིག་བྱེད་པ། བསྒྲིགས་ནས་ཇི་ལྟར་གླ་འཁོར་བསྐོར་ནས་སྒོར་མོ་འཚོལ་བ་
སོགས་ཀྱི་ཐད་བསམ་བློ་རྐྱང་རྐྱང་བཏང་ནས་བསྡད་སོང་། ཁོ་འབྲོ་རྩིས་ལན་འགའ་
བྱས་བྱུང་ཡང་། ལན་རེར་སྒྱུག་མོས་ཁོའི་སྐྱིད་པར་འཐམས་ནས་བསྡད་པ་དང་།
མཚམས་རེར་ཁོའི་ཆུང་མས་མིག་ཆུ་འཕོ་བཞིན་བཀག་པ་ལས་གཞན། ཐེངས་ཤིག་
ཁོའི་ཨ་མྱེས་ཀྱིས་ཐང་ནས་རྡོ་ལོག་ཅིག་བླངས་ཏེ་བཀག་སོང་བས། ཟླ་ཕྱེད་ལྷག་གི་
རིང་ཁོ་ལ་སྡེ་བའི་སྲང་བར་དུ་འགྲོ་བའི་གོ་སྐབས་ཀྱང་མ་བྱུང༌།
གོ་སྐབས་མ་བྱུང་བས་ཁོ་ནི་ཁྱིམ་དུ་གཉིད་ནས་བསྡད་ལ། གཉིད་མི་འདོད་
248



པའི་ཉིན་ཞིག་ཁོ་མཛོད་ཁང་ནང་འཛུལ་པར། སྟེས་དབང་གིས་ཁང་པའི་ཡ་ཕུག་
ཏུ་ལོ་གཅིག་གི་ར་ཁུལ་བསྐུངས་ནས་བཞག་ཡོད་པ་མཐོང་བས་བརྐུ་སྙམ་སྐྱེས་
བྱུང༌། ལྷག་པར་ཉིན་དེར་ཁོ་ཚོས་ཁོ་འབྲོ་བར་དོགས་ནས་རྒྱ་སྒོ་ལ་ལྕགས་ལོང་
བསྐོན་ཅིང་ཟྭ་བརྒྱབ་འདུག་པས་ཐར་བར་དཀའ་འོ་སྙམ། ཕྱི་དྲོའི་དུས་སུ་ཁོ་ཁང་
ཀླད་ལ་བུད་ནས་ཨ་མྱེས་ཀྱི་མཚམས་ཁང་ཡོད་སའི་ཕྱོགས་སུ་ཉན་པ་ལ། ཁོས་སྐད་
ཕྱུང་ནས་ཁ་ཏོན་ཅི་ཞིག་ཟློ་བཞིན་པས། འཇབ་ཀྱིན་འཇབ་ཀྱིན་ཕྱིར་ལྷས་ལ་བབས་
པ་དང༌། བབས་ནས་ར་ཁུལ་བཅུག་ཡོད་པའི་གསོ་སྐྱེ་དེ་བླངས་རྗེས་ཡང་ཁང་ཐོག་
ཏུ་འགོས་པ་དང། ར་ཁུལ་གཞིས་ཀའི་ལྟག་རྒྱབ་ཏུ་ཡང་མོ་བྱས་ནས་འཕངས་རྗེས།
རང་ཡང་གྱང་ཁ་ནས་མར་དཔྱངས་ཏེ་ཡང་མོ་བྱས་ནས་ཐང་ལ་ལྡིང་སོང་། ས་སྲོད་
ཀྱི་དུས་སུ། ཁྱིམ་མི་རྣམས་ཁྱིམ་དུ་ཡོང་བའི་ཚེ། བློ་མང་དོན་གྲུབ་ཁྱིམ་དུ་གར་སོང་
ཆ་མེད་དུ་གྱུར་པར་མ་ཟད། ལོ་གཅིག་གི་ར་ཁུལ་ཡང་མི་འདུག་པ་མཐོང་བས།
སྔགས་རྒན་ཨོ་རྒྱན་རྡོ་རྗེ་དང་རྟ་མགྲིན་སྒྲོལ་མའི་ཨ་མ་གཉིས་ཀས་ཀྱང་བློ་མང་
དོན་གྲུབ་བརྩད་ནས་ཚིག་རྩོད་ལན་གཅིག་བྱས་སོང་།
བློ་མང་དོན་གྲུབ་ལ་མཚོན་ན་དཔག་ཆེན་གྱིས་མདའ་འཕངས་པ་ལྟར་ཀུན་
བཟང་སྒྲོལ་མའི་སར་ཐད་ཀར་ཕྱིན་ལ། ཕྱིན་ནས་ཁྱིམ་དུ་བརྐུས་ཡོང་བའི་ར་ཁུལ་
དག་མོ་ཡོད་སར་བསྐུངས་རྗེས། ཀུན་བཟང་སྒྲོལ་མས་ལམ་འཇུག་བྱས་པ་བཞིན་ཕྱི་
ཉིན་སྔ་མོར་རྫོང་ཁག་གཞན་ཞིག་ལ་ཁ་ལོ་པའི་དཔང་ཡིག་ལེན་དུ་བུད་སོང་།
ཁོ་སོང་ཤུལ་དུ་རྟ་མགྲིན་སྒྲོལ་མའི་ཨ་ཞང་ཁ་མཁས་དེས་གསར་བུ་སྟོབས་
ཆེན་ཞིག་ཁྲིད་ནས་ཀུན་བཟང་སྒྲོལ་མ་བཙལ་དུ་ཡོང་བ་དང་། ཡོང་ནས་མོ་
249



བློ་མང་དོན་གྲུབ།
ལ“ཁྱོད་ཀྱིས་ངའི་ཚ་མོ་བཟའ་བ་གཉིས་གཏོར་བས་མི་ཚད། བློ་མང་དོན་གྲུབ་ལ་
ངན་སྐུལ་བྱས་ནས་ར་ཁུལ་ཡང་བརྐུ་རུ་བཅུག་སོང་། ང་ཚོས་ཁྱོད་ཁྲིམས་ཁང་ལ་
གཏུག་རྒྱུ་ཡིན”ཅེས་ངར་ངར་གྱིས་འཇིགས་སྐུལ་བྱུང་བར། མོས་ཧབ་དགོད་ཅིག་
བྱས་རྗེས“གཅིག་ན་ཁྱོད་ཀྱི་ཚ་མོ་དང་བློ་མང་དོན་གྲུབ་གཉིས་ཀར་གཉེན་སྒྲིག་
ཡི་གེ་ཡོད་དམ་མེད། གཉིས་སུ་ང་ཁོ་དང་དུས་ནམ་ཞིག་ལ་གཉེན་སྒྲིག་བྱས་སོང་།
གསུམ་དུ་བློ་མང་དོན་གྲུབ་གར་སོང་ངས་ཀྱང་མི་ཤེས། བཞི་རུ་བློ་མང་དོན་གྲུབ་
ཀྱི་ཤ་ཉེ་སྔགས་རྒན་ཞིག་གིས་རང་ལ་ཚོད་མེད་ཀྱི་གཏམ་བཏང་བས། ངས་ཁོ་
གཏུག་རྒྱུ་ཡིན”ཅེས་བཤད་འོང་བར། ཁོ་གཉིས་ཀར་ལན་གདབ་རྒྱུ་ཅི་ཡང་མ་རྙེད་
པས་ཁ་ཕྱིར་འཁོར་ནས་མི་ཡོང་ཀ་མེད་བྱུང་། །
ཟླ་གཅིག་ལྷག་གི་རྗེས་སུ། བློ་མང་དོན་གྲུབ་ཀྱིས་རྒྱ་ཡིག་སྦྱངས་པའང་བེད་
ཆོད་དེ། ཁ་ལོ་པའི་དཔང་ཡིག་བདེ་བླག་ངང་ལོན་ནས་ཕྱིར་ཀུན་བཟང་སྒྲོལ་མའི་
གམ་དུ་ལོག་བྱུང་། ལོག་མ་ཐག་ཁོ་གཉིས་ཀྱིས་ཐོག་མར་གཉེན་སྒྲིག་ཡི་གེ་བླངས་
པ་དང༌། དེ་ནས་གྲོགས་པོ་ཚོ་དང་གཉེན་ཉེ་ཚོའི་ནང་ཁུལ་དུ་གཉེན་སྟོན་ཆུང་
ཆུང་ཞིག་བཤམས། གཉེན་སྟོན་རྗེས་སུ་ཁོ་གཉིས་ཟི་ལིང་དུ་རླངས་འཁོར་ཉོ་རུ་
ཕྱིན་ལ། བལྟས་བལྟས་ཤིང་དཔྱད་དཔྱད་མཐར་ཞ་ལི་རྟགས་ཅན་གྱི་རླངས་འཁོར་
ཞིག་ཉོས་ནས་ཡོང༌། གླ་འཁོར་དུ་སྤྱོད་པའི་འགྲོ་ལུགས་བསྒྲུབ་པའི་ཐད་སྒོར་མོས་
མ་འདང་བ་ལ། བཟའ་མི་ཟུང་གིས་གསང་སྟབས་ཀྱིས་ཁྱིམ་ནང་བསྐུངས་པའི་ར་
ཁུལ་བཙོངས་པར་མ་ཟད། སོ་སོའི་མིང་ཐོག་ནས་སྒོར་ཁྲི་རེ་བསྐྱིས་པས། ལས་དོན་
མཐའ་དག་བདེ་བླག་ངང་འགྲུབ། དེ་བས་ནངས་དགོང་རེ་རེར་བློ་མང་དོན་གྲུབ་
250



བློ་མང་དོན་གྲུབ། ་
ཀྱིས་ཐོག་མར་ཆུང་མ་ཀུན་བཟང་སྒྲོལ་མ་སློབ་གྲྭར་སྐྱེལ་བ་དང་ལེན་པ་སོགས་
བྱེད་དགོས་ལ། དེའི་འཕྲོས་ཀྱི་དུས་ཚོད་ཡོད་ཚད་ནང་འགྲུལ་པ་ཕར་སྐྱེལ་ཚུར་
ལེན་བྱས་ཏེ་སྒོར་མོ་བཙལ་པས། གཞན་ལས་བསྐྱིས་པའི་སྒོར་མོ་མཐའ་དག་ལོ་
གཅིག་ཀྱང་མ་འགོར་པར་སྐྱིན་ཚབ་འཇལ་ཚར་ལ། རང་ལ་བཀོལ་རྒྱུའི་སྒོར་མོ་
དང་གཞན་ལ་མགྲོན་བྱེད་སྤྱད་ཀྱི་སྒོར་མོ་ཡང་ལག་ཐོགས་མི་དགོས་པས། དགའ་
སྐྱིད་ཀྱི་འཚོ་བ་གསར་པ་ཞིག་གི་མགོ་ཡང་བསྐྱར་བརྩམས་སོང་། །
ཡིན་ནའང་དུས་ཀྱི་འགྲོས་དང་བསྟུན་ནས། ཀུན་བཟང་སྒྲོལ་མས“རླངས་
འཁོར་སྐོར་བ་ལ་ཆང་འཐུངས་ན་མི་བཟང་བས། འུ་གཉིས་ཀྱིས་མཉམ་དུ་ཆང་
གཅོད”ཟེར་བར། བློ་མང་དོན་གྲུབ་ཀྱིས་ཀྱང་དེ་ནི་རང་ལ་ཤ་ཚ་བའི་གཏམ་རེད་
སྙམ་སྟེ། རྨ་ལུང་དགོན་པར་སོང་ནས་ཁོ་བཟའ་མི་ཟུང་གིས་མཉམ་དུ་ཆང་བཅད་
སོང་། ཆང་བཅད་པ་ཡིས་ཁོའི་གླ་འཁོར་ནང་དུ་སྡོད་མཁན་གྱི་འགྲུལ་པ་ཇེ་མང་དུ་
གྱུར་ལ། དེ་དང་བསྟུན་ནས་ཁོས་ཀྱང་རང་གི་མིང་བྱང་ཞིག་དཔར་ནས་གླ་འཁོར་
དུ་སྡོད་མཁན་ཚོར་བྱིན་པར་བརྟེན། ཁ་ཤས་ཀྱིས་སྔ་མོ་ནས་ཁོ་ལ་དུས་ཆད་བཏབ་
ནས་རྒྱང་རིང་ཕྱོགས་སུ་འགྲོ་བར་བསྐུལ་པ་ལ། ཁོས་ཀྱང་དུས་ལ་གཟུར་བ་མེད་
པར་ཡོང་ཐོག ལམ་བར་ཧྲིལ་པོར་ཀྱལ་ཀའི་གཏམ་ཅི་རིགས་ལབ་པ་དང་། ད་དུང་
ཁོ་ཚོར་ཞབས་ཞུ་ཅི་ལེགས་སྒྲུབ་པར་བྱེད་པས། ཁོ་འཚོལ་མཁན་གྱི་མི་ཇེ་མང་ནས་
ཇེ་མང་དུ་ཕྱིན་ལ། ཡོང་སྒོའི་གྲངས་འབོར་ཡང་ཇེ་མང་ནས་ཇེ་མང་དུ་གྱུར། ཡོང་
སྒོ་མང་བ་དང་བསྟུན་ནས་དོ་དམ་ལ་གཟབ་རྒྱུ་ཡང་ཀུན་བཟང་སྒྲོལ་མས་ཤེས་
ཡོད་པས། མོས་དང་ཐོག་ཟླ་གཅིག་གི་ཡོང་འབབ་ཡོད་ཚད་རྩིས་བརྒྱབ་ནས་མོར་
251



བློ་མང་དོན་གྲུབ།
སྤྲོད་དུ་བཅུག་ལ། དེ་ནས་ཡང་ཟླ་ཕྱེད་ལ་ཇེ་ཐུང་དུ་བཏང་བར་མ་ཟད། མཐའ་
མར་ཉིན་རེའི་ཡོང་སྒོ་མཐའ་དག་མོ་ལ་སྤྲོད་དུ་བཅུག་སོང་བས། བློ་མང་དོན་གྲུབ་
ནི་མཚན་དུས་མོའི་མགོ་སྔས་ཐོག་གཅིག་གི་ཉལ་རོགས་ཙམ་ལས། དོན་དུ་མོ་ལ་
སྒོར་མོ་འཚོལ་སྤྱད་ཀྱི་འཕྲུལ་ཆས་ལྟ་བུ་ཞིག་ཏུ་གྱུར་འདུག སྐབས་དེར་ཁོས་མོའི་
ཐོག་ནས་རང་ཉིད་ཁུལ་དགེ་ཐོན་སློབ་གྲྭ་རུ་ཡོད་དུས་རང་ལ་ཆུ་ཚོད་མིག་རྡེབ་
བསྐུར་དུས་ཀྱི་གྲིབ་གཟུགས་དེ་རིམ་གྱིས་མཐོང་བྱུང་སྟེ། བསྡད་ཀྱིན་བསྡད་ཀྱིན་
གྲིབ་གཟུགས་དེས་ཁོ་བསྒྲིབས་ནས་རང་ཉིད་སུ་ཡིན་ཚོར་དཀའ་བའི་ཚད་ལ་
བཏང་།
དོན་དེ་ནི་བློ་མང་དོན་གྲུབ་ཀྱི་ནུ་བོ་བསོད་ནམས་དོན་གྲུབ་ཁུལ་ཐོག་ཏུ་གླ་
རྒྱག་པར་ཡོང་ནས་ཁོ་ཚང་དུ་ཉིན་འགར་བསྡད་པའི་རིང་ཇེ་གསལ་ལ་མངོན་ཏེ།
མོས་བསོད་ནམས་དོན་གྲུབ་ཉལ་སའི་ཁང་པའི་ནང་བདག་བྱེད་དུས“ཕ་ཕེ”མང་པོ་
ལབ་སོང་བར་མ་ཟད། ཁོ་ཁྱིམ་དུ་ཡོང་བར་གཟས་ནས་ཟ་མ་མི་བསྐོལ་བ་བཅས་བྱས་
འགྲོ་བས། བློ་མང་དོན་གྲུབ་ནི་ཁྲོས་ནས་སིག་སིག་འདར་སོང་ནའང༌། ཉིན་དེ་
དག་གི་རིང་བཟོད་སྒོམ་བྱས་ནས་མི་སྡོད་ཀ་མེད་བྱུང༌། ཕྱི་ཉིན་དྲོས་ཇའི་མཚམས་
སུ་ནུ་བོ་ཁོ་རང་ཡུལ་ལ་འགྲོ་རྒྱུ་ཟེར་བས། ཁོས་བསོད་ནམས་དོན་གྲུབ་ནག་ཤུལ་
སྡེ་འདབས་བར་བསྐྱལ་ལ། ཁོ་གཉིས་ཁ་གྱེས་ཁར་ཉིན་དེའི་སྔ་དྲོའི་ཡོང་སྒོའི་སྒོར་
མོ་མཐའ་དག་ནུ་བོའི་ཨམ་ཕྲག་ནང་དུ་བརྫངས། དགོང་མོ་ཡུལ་ལ་བསླེབས་རྗེས་
མོར་རྩིས་མ་འཕྲོད་པ་ན། ཁོས་གནས་ཚུལ་ཇི་བཞིན་དུ་བཤད་སོང་བར། མོ་ནི་
ཁྲོས་འཁྲུག་རྔམས་པ་ལན་གཅིག་བྱུང་ནས་ཁོའི་ཨ་མྱེས་ཀྱིས་དེ་སྔོན་མོ་ལ་སྡིགས་
252



བློ་མང་དོན་གྲུབ།
མོ་བྱས་པ་ནང་བཞིན་ཁོ་ལ་དཔེ་མེད་ཅིག་སྡིགས་སོང༌། སྡིགས་མོ་དེ་དག་བློ་མང་
དོན་གྲུབ་ཀྱི་བརྒྱངས་པའི་རྣ་སྒོ་བརྒྱུད་ནས་སེམས་ཀྱི་ཟབ་སར་དར་བཞིན་ཆགས་
པ་དང་། རང་གིས་རང་ལ་བཟོད་གསོལ་ཡང་ཡང་ཞུས་ཀྱང་སེམས་ནང་ཞི་མ་ཐུབ་
པས། ཁོས་གཞི་ནས་མིག་ཟུང་རྡེབ་རྡེབ་དང་རྣ་བ་འགུལ་འགུལ་བྱས་ནས་སེམས་
ནང་དུ་འཆར་གཞི་གསར་པ་ཞིག་བཟོ་མགོ་བརྩམས། །
དེ་ནི་སློབ་གྲྭས་རྩ་འཛུགས་བྱས་ནས་ཁོ་ཚོ་དགེ་རྒན་སྐོར་ཞིག་རྫོང་ཁག་སོ་
སོའི་སློབ་གྲྭ་དག་ལ་ཉམས་མྱོང་བརྗེ་རེས་སུ་སོང་བའི་དུས་ཤིག་སྟེ། ཕལ་ཆེར་
གཟའ་འཁོར་གཅིག་ལྷག་འགོར་པའི་རིང༌། བློ་མང་དོན་གྲུབ་ཀྱིས་གླ་འཁོར་གཞན་
དུ་བཙོངས་པར་མ་ཟད། གླ་འཁོར་བཙོངས་པའི་སྒོར་མོ་མཐའ་དག་ཁྱེར་ནས་
ཕྱོགས་གཞན་དུ་ལྡོམ་སོང་བ་སྟེ། རྒྱུས་ཡོད་དག་གིས་བཤད་ཚུལ་ལྟར་ན་བརྒྱུད་
ཚོང་ནང་ཞུགས་སོང་ཟེར་བའི་དོན་རྐྱེན་དེའོ།།
ཀུན་བཟང་སྒྲོལ་མ་ཕྱིར་ཡུལ་ལ་ལོག་དུས། བློ་མང་དོན་གྲུབ་མཐོང་ལམ་
དུ་མ་མངོན་ལ། གླ་འཁོར་ཡང་མཐོང་ལམ་དུ་མ་མངོན། མ་མངོན་པ་ནི་རྟགས་
བཟང་པོ་ཞིག་མིན་པ་རྟོགས་པས། ཕྱོགས་ཡར་མར་དུ་ཁ་པར་མང་དུ་བཏང་ཡང་
རྩད་ཆོད་མ་བྱུང་། ཕྱི་ཉིན་སློབ་གྲྭར་ཕྱིན་དུས། བློ་མང་དོན་གྲུབ་ཀྱིས་ཁོ་ཚང་གི་བླ་
འཁོར་བཙོངས་ཏེ་ཕྱོགས་གཞན་ལ་ལྡོམ་སོང་བ་དང་། ཡང་ལྡོམ་པ་མ་ཡིན་པར་
བརྒྱུད་ཚོང་ལ་ཞུགས་ཚུལ་སོགས་གོ་བས། མོ་དེ་ག་རང་དུ་འགྱེལ་ནས་དབང་བོ་
ཤོར། དྲན་པ་སོས་རྗེས་སུ་བར་མེད་དུ་ངུ་བཞིན“ཨ་མགོ་ཆེ། ཨ་རྣ་བརྒྱངས། ཨ་སྐེ་
རིང་། ཨ་མིག་རྡེབ། ཁྱོད་ཀྱི་ཨ་བ་ཨ་མ”ཟེར་བཞིན་ཉིན་ཕྱེད་ཅིག་ལ་སྡིགས་མོ་བྱས་
253



བློ་མང་དོན་གྲུབ།
སོང་བར་སྐད།
ཕྱི་ཉིན་སྔ་དྲོ། མོའི་མིག་སྐྲང་བཞིན་ངའི་གཞུང་སྒྲུབ་ཁང་དུ་ང་བཙལ་ནས་
བསླེབས་བྱུང་། བསླེབས་མ་ཐག་ཏུ་བློ་མང་དོན་གྲུབ་ལ་དྲན་རྒྱུ་མང་ཚུལ་སྐོར་ཞིག་
ལབ་རྗེས། ཁྱོད་གཉིས་ནི་ཤ་ཉེ་ཡིན་པར་བརྗོད་པས། ཁོ་ཚང་གིས་མོའི་གླ་འཁོར་
ཚབ་དགོས་ཚུལ་སོགས་བཤད་བྱུང་ལ། མཇུག་མཐར་འདྲི་འདོད་པ་ནི་ཁོ་ཚང་གང་
དུ་ཡོད་པ་དེ་རེད།།
ངས་བློ་མང་དོན་གྲུབ་ལ་ཡུལ་ཟེར་བ་ཞིག་མེད་ཚུལ་དང་། ཡོད་དགོས་ན་
ཁྱོད་ཀྱིས་གཏོར་བའི་སྐྱིད་ལུང་གི་ཁྱིམ་ཚང་དེ་ནི་ཁོའི་མིང་དོན་མཚུངས་པའི་ཁྱིམ་
ཡིན་རབས་བཤད་པར། མོས་འོ་ན་ཁོ་ནི་ཁྱོད་ཀྱི་ཨ་ཞང་ཞིག་གི་བུ་ཡིན་རབས་ཟེར་
བ་མ་ཡིན་ནམ”ཞེས་དྲིས་བྱུང༌། ངས་ཁོ་ནི་ངའི་ཨ་ཞང་དེའི་བུ་ངོ་མ་མ་ཡིན་པར།
ཁོའི་ཨ་མ་ངའི་ཨ་ཞང་ཚང་དུ་གནས་ལ་ཡོང་དུས། ཁོ་གཞུག་ལ་ཁྲིད་ནས་ཡོང་བ་
ཡིན”ཅེས་ལན་བཏབ་པར། མོས“འོ་ན་ཁོའི་ཨ་མ་ད་ལྟ་སྡེ་བ་གང་དུ་ཡོད་དམ”ཞེས་
དྲིས། ངས་ཐེ་ཚོམ་ཞིག་བཟུང་རྗེས་ཡང་དྲང་བོའི་ངག་གིས“ཁོ་ཚང་ནི་སྐྱིད་ལུང་གི་
ཚུ་རོལ་གྱི་ལུང་བ་དེའི་ནག་ཤུལ་ཟེར་བའི་སྡེ་བ་དེའི་ནང་དུ་ཡོད”ཅེས་བརྗོད་པར།
མོས“ང་ཁོ་ཚང་འཚོལ་དུ་འགྲོ་དགོས། ཁོ་ཚང་གིས་ངའི་གླ་འཁོར་ཚབ་དགོས”ཞེས་
ཆིག་ལབ་ལྟ་བུ་ཞིག་བརྒྱབ་རྗེས་ཕྱིར་བུད་སོང༌།
ཕྱིས་སུ་གོ་ཐོས་བྱུང་བ་ལྟར་ན། མོ་དངོས་གནས་ནག་ཤུལ་སྡེ་བར་ཕྱིན་པ་
དང༌། ཕྱིན་ནས་བློ་མང་དོན་གྲུབ་ཀྱི་ཨ་མ་དཀར་མོར་གཉེན་སྒྲིག་ཡི་གེ་བསྟན་
རྗེས། མོ་ནི་ངེས་པ་དོན་གྱིས་ཁོ་ཚང་གི་མནའ་མ་ཡིན་ཚུལ་བརྗོད་པར་མ་ཟད། ད་
254



བློ་མང་དོན་གྲུབ།
ལྟ་ཁྱོད་ཀྱི་བུས་ངའི་གླ་འཁོར་བརྐུས་ནས་བཙོངས་ཟིན་པས། ངེས་པར་ཁྱོད་ཀྱིས་
ཚབ་དགོས་པའི་གནས་ལུགས་མང་པོ་བགྲངས་བྱུང་བར། ཨ་མ་དཀར་མོས་བློ་མང་
དོན་གྲུབ་ཀྱིས་སྙིང་ཁོང་དཀྲུགས་ནས་འགྱེལ་ལ་བྱེད་པའི་ཁར། ད་ནི་གར་ཡོང་མི་
ཤེས་པའི་སྐྱེས་མ་འདིས་ཀྱང་འདི་ལྟར་བརྙས་བཅོས་བྱས་བྱུང་སྙམ་པས། མིག་མཆི་
མ་དང་ཁ་ངུ་ངག་གིས“འདྲེ་ཕྲུག་ནག་རིལ་དེས་བཙལ་པ་ནི་ངོ་ཚ་རྒྱུ་མེད་པའི་ཁྱི་
མོ་ཁྱོད་འདྲ་བ་ཞིག་ཡིན་ནམ། ཁྱོད་ད་སྒོར་སོང”ཟེར་ནས་མོའི་སྐྲ་ནང་དུ་འཇུས་
ཏེ་སྒོར་དྲུད་པ་ལ། ཀུན་བཟང་སྒྲོལ་མ་ཡང་གཉོམ་ཁུར་ནས་འདུག་མཁན་ཞིག་
མིན་པས། ཨ་ནེ་དང་མནའ་མ་གཉིས་གཅིག་མགོར་གཅིག་གིས་འཐམས་སོང་སྟེ།
ངའི་ཨ་ཞང་ཆུང་བ་སོགས་ཀྱིས་བར་བཤོལ་ཡང་ཡང་བྱས་མཐར་གཞི་ནས་སོ་སོར་
བཀར་ཐུབ་ཙམ་བྱུང༌།
འཁྲུག་རྩོད་དེ་དག་བརྒྱུད་ནས། མོ་ནི་ཧ་ནེ་ཧོན་ནེ་ཞིག་ཏུ་གྱུར་ལ། ཁུལ་ཐོག་
ཏུ་ཡོང་རྗེས་ངོ་ཤེས་སུ་ལ་འཕྲད་ཚེ“ངའི་གླ་འཁོར་བློ་མང་དོན་གྲུབ་ཀྱིས་བརྐུས་
སོང་བ་ཨེ་ཤེས། ཁོའི་ཨ་མས་ང་ལ་གླ་འཁོར་དེ་ཚབ་ངེས”ཞེས་བཤད་པར་བརྟེན།
ཁུལ་ཐོག་ཏུ་བློ་མང་དོན་གྲུབ་ཀྱི་མིང་དེ་སྡོད་དམངས་མང་པོ་ཞིག་གིས་ཀྱང་ཤེས་
སོང་སྟེ། འགའ་རེས་མོ་ལ་ཀུ་རེའི་ཚུལ་དུ“གླ་འཁོར་དེ་ཁྱོད་ཀྱིས་བློ་མང་དོན་གྲུབ་
རང་གི་མག་པར་བསྡད་པའི་ལེགས་སྐྱེས་སུ་བྱིན་པ་མ་ཡིན་ནམ”ཞེས་བརྗོད་པར།
མོས་འདང་ཞིག་བརྒྱབ་རྗེས“ཁྱོད་ནི་བློ་མང་དོན་གྲུབ་ཀྱི་ཤ་ཉེ་ཞིག་ཡིན་པ་འདྲ།
བློ་མང་དོན་གྲུབ་ཀྱི་ཨ་མ་གཙོ་བྱས། ཁོའི་ཤ་ཉེ་ཚང་མས་ངའི་གླ་འཁོར་དེ་ཚབ་རྒྱུ་
བྱས་ཡོད”ཅེས་སྨྲ་བར་བྱེད།
255



བློ་མང་དོན་གྲུབ།
ཕྱི་ལོའི་སྟོན་གཞུག་ཅིག་ལ། ངའི་ཨ་ཞང་ཆུང་བ་དང་ཁོའི་བུ་བསོད་ནམས་
དོན་གྲུབ་གཉིས་ཀྱིས་ཨ་མ་དཀར་མོ་ཁྲིད་ནས་ཁུལ་སྨན་ཁང་དུ་བསླེབས་བྱུང་།
བསླེབས་མ་ཐག་ཨ་ཞང་ཆུང་བས་ང་ལ་ཁ་པར་བཏང་ཡོང་ནས་སྨན་པ་ངོ་ཤེས་རེ་
བཙལ་དགོས་ཟེར། ང་མྱུར་དུ་སྨན་ཁང་ནང་ཕྱིན་པར། སྨན་པ་དག་གིས་མོ་མྱུར་
སྐྱོབ་བྱེད་བཞིན་མཆི། ངས་ཁུལ་སྨན་ཁང་གི་ཡོན་ཀྲང་གཞོན་པ་ཞིག་ངོ་ཤེས་པས།
ཆེད་དུ་ཁོ་ལ་རོགས་རམ་བྱེད་དགོས་ཚུལ་ལབ་པར། ཁོ་ཡང་སྨན་པ་དག་གི་རོགས་
ལ་སོང་ནས་མྱུར་སྐྱོབ་བྱས་པར་བརྟེན། ཆུ་ཚོད་ཕྱེད་ཙམ་ནས་སྒོར་བུད་བྱུང་ལ། ད་
ནི་ཉེན་ཁ་ལས་ཐར་ཟིན་པས་སེམས་ཁུར་བྱ་མི་དགོས་ཞེས་སྨྲས་སོང་། །
ངས་ཨ་ཞང་ཆུང་བར“མོར་གློ་བུར་འདི་འདྲའི་ནད་ལྕི་མོ་ཞིག་འབྱུང་དོན་
ཅི་ཡིན་ནམ”ཞེས་དྲིས་པར། ཁོ་ཁོང་ཁྲོ་ལངས་ནས་མིག་རྩའང་དམར་པོར་འགྱུར་
བཞིན“སུ་ཡིན་རྒྱུ། ངེད་ཚང་གི་འདྲེ་ཕྲུག་ནག་རིལ་དེ་ཡིན། ད་ངེད་ཚང་ཐང་
ལ་བརྒྱབ་སོང་། ལང་རྒྱུ་མེད་པར་བཏང་སོང་། མནའ་མ་ཡང་འཆོར་རྒྱུ་ཡིན་པ་
འདྲ”ཞེས་ཅི་ཡིན་ཧ་མི་གོ་བའི་གཏམ་དེ་འདྲ་ཞིག་བཤད་བྱུང་། །
ངས་ཨ་ཞང་ཆུང་བའི་རྣམ་འགྱུར་དང་སྐད་ཆ་དེ་གོ་བས། གསལ་པོར་འདྲི་
མ་ཐུབ་པར་ཡར་ལངས་པ་དང་། ཕར་སོང་ནས་སྒོ་སྲུབས་སུ་མྱུར་སྐྱོབ་ཁང་ནང་
བལྟས་ཙམ་བྱས་པ་ལ། ཅི་ཡང་མཐོང་ལམ་དུ་མ་མངོན་པས། གསང་སྤྱོད་ཁང་ནང་
སོང་སྟེ་ཐ་མག་འཐེན་བཞིན་བསྡད།།
དུས་ཚོད་གསུམ་ལྷག་གི་རྗེས་སུ། ཨ་ནེ་དཀར་མོ་སྲོག་ཉེན་ལས་ཐར་ཏེ་མྱུར་
སྐྱོབ་ཁང་ལས་ཕྱིར་དྲུད་བྱུང་ལ། དྲུད་ཡོང་ནས་ནད་ཁྲི་ཨང་ཉེར་གཅིག་པའི་



བློ་མང་དོན་གྲུབ།
སྟེང་ལ་བཞག་སོང་། མོའི་མཁུར་ཚོས་འབུར་ཞིང་མིག་འབྲས་དོང་དུ་ལྷུང་ལ། ངོ་
མདངས་ནག་པའི་ནང་མདོག་སེར་སྐྱ་ཞིག་ཀྱང་འདྲེས་ཡོད་པས། བལྟས་ཚོད་ཀྱིས་
ཉམ་ཐག་ཅིང་སྙིང་རྗེ་བའི་ཡུལ་དུ་གྱུར་འདུག མོས་ང་མཐོང་བས་མིག་མཐའ་ནས་
མཆི་མ་ཞིག་རིལ་རིལ་དུ་འགྲིལ་འོངས་ཏེ། དཀར་གཙང་གི་སྔས་མགོའི་གཞི་རུ་
འཐིམས་སོང་། །
སྨན་པའི་ངག་སྒྲོས་ལྟར་ན། མོའི་སྙིང་དེ་འདྲ་བཟང་རྒྱུ་མེད། དཔེར་ན་འགྱིག་
གི་ལྒང་བུ་ལྟར་ཆེས་ཆེར་ཆགས་འདུག་སྟེ། གློ་བུར་བའི་ཕོག་ཐུག་ཆེན་པོ་གཏོང་
མི་རུང་ལ། ལས་ཀ་ལྗིད་མོའི་རིགས་ཀྱང་མ་ལས་ན་བཟང༌། ངལ་གསོ་བ་དང་ལུས་
གསོ་རྒྱུ་ནི་ཧ་ཅང་གལ་ཆེ་ཟེར་བས། ངས་ཚུལ་དེ་དག་ཨ་ཞང་ཆུང་བར་ཞིབ་ཏུ་
སྨྲས་པ་ཡིན། །
ཕྱི་ཉིན་དགོང་མོ་ཨ་ཞང་ཆུང་བ་ངེད་ཚང་ལ་འདུག་ཏུ་བུད་ཡོང་བས། ང་
ཚོས་མཉམ་དུ་དགོང་འཚལ་འཐུངས་རྗེས། ཆུང་མས་བུ་མོ་ཁྲིད་ནས་རྒྱ་སྲང་ལ་
ལྟད་མོར་བལྟ་རུ་ཕྱིན་སོང་། ངས་རྒྱ་ཆང་དམ་བེ་གཅིག་གི་ཁ་ཕྱེ་ནས་ཨ་ཞང་ཆུང་
བ་དང་ངེད་གཉིས་ཀྱིས་ཆང་ཉུང་ཙམ་འཐུང་མགོ་བརྩམས། ཆང་འཐུང་བ་དང་
བསྟུན་ནས་ངེད་གཉིས་ཀྱི་གླེང་གཞི་ཡང་ཨ་ནེ་དཀར་མོའི་ནད་གཞིའི་ཕྱོགས་སུ་
འཁོར་སོང་ལ། ནད་དེ་འབྱུང་རྐྱེན་ཡང་མཐར་གཏུགས་ན་བློ་མང་དོན་གྲུབ་ལ་
རག་ལས་འདུག་
ཨ་ཞང་ཆུང་བའི་ངག་སྒྲོས་ལྟར་ན། བློ་མང་དོན་གྲུབ་བརྒྱུད་ཚོང་ལ་ཞུགས་
པས་གླ་འཁོར་བཙོངས་པའི་སྒོར་མོ་མང་ཆེ་བ་ཕྱོགས་དེར་ཤོར་སོང་སྟེ། ཁོ་ལ་
257



མཚོན་ན་མི་ཐར་ལ་ཁད་ཙམ་བྱས་ནས་ཕྱིར་ཡུལ་ལ་བྲོས་ཡོང་བར་མངོན། ཁུལ་
ཐོག་ཏུ་ཁོ་ངོ་ཤེས་མཁན་མང་བས། ཁུལ་འདབས་ཀྱི་ཡུལ་ཚོ་དེ་རུ་འགྲུལ་བཞུད་
རླངས་འཁོར་ལས་བབས་པ་དང༌། བབས་མ་ཐག་ཏུ་གླ་འཁོར་ཞིག་ལ་བསྡད་ནས་
ནག་ཤུལ་སྡེ་བར་བསླེབས་པ་རེད་། ཉིན་དེར་རང་ཁྱིམ་དུ་ཨ་མ་དཀར་མོ་དང་
ངའི་ཨ་ཞང་ཆུང་བ་གཉིས་ཡོད་པས། ཨ་མ་དཀར་མོས་ཁོ་མཐོང་འཕྲལ་ཡང་སྔོན་
ཆད་དང་འདྲ་བར་ཤོར་སོང་སྟེ“ཨ་འདྲེ་ཕྲུག་ནག་རིལ། ཁྱོད་ཀྱིས་སྡེ་ཕར་ནང་
ཚུར་ནང་ཧྲིལ་པོ་དཀྲུགས་པར་མ་ཟད། ཁུལ་ཐོག་ཡོངས་རྫོགས་ཀྱང་དཀྲུགས་ནས་
ཚར་ཐལ། ཁྱོད་ཡུལ་ལ་ཡོང་རྒྱུར་ངོ་མི་ཚའམ། ཁྱོད་ད་སྒོར་སོང༌། ཁྱོད་ཡུལ་འདི་
ལ་ཡོང་ས་གཏན་ནས་མེད་ཟེར་ནས་ཁོའི་ལཱ་བ་ནས་འཐེན་བྱུང་བ་ལ། ཁོས་ལྐོག་
སྒྲ་དང་བཅས་ཨ་མའི་མདུན་དུ་པུས་མོ་ཐང་ལ་བཙུགས་པ་དང༌། མིག་ཟུང་རྡེབ་
རྡེབ་བྱེད་བཞིན་དུ་“ཨ་མ་དྲིན་མོ་ཆེ། བུ་རུལ་ང་ལ་སྙིང་རྗེ་སྒོམ་རོགས། སྔོན་ཆད་
ཀྱི་ཡོད་ཚད་ང་འཆུགས་པ་ཡིན། སང་ཕྱིན་འཆུགས་ན་དཀོན་མཆོག་གསུམ། ང་
ལ་གང་འདོད་དུ་གཅར་བར་འཚལ། ཁྱོད་ཀྱིས་ང་བསད་སོང་ན་ཡང་ང་ལ་འགྱོད་
པ་མེད”ཟེར་བཞིན་ནག་ཅིང་ཆེ་བའི་མགོ་བོ་ཐང་ལ་ཤུགས་ཀྱིས་བརྡབས་སོང་བ་
ལ། ཁྲག་དམར་པོ་ཞིག་གསར་དུ་བཏོད་པའི་རྨ་ཁ་ལས་བཞུར་ཡོང་ནས་ཁོའི་ངོ་
ཡོངས་རྫོགས་དམར་པོར་བསྒྱུར་པས། ངའི་ཨ་ཞང་ཆུང་བས་ཀྱང་ཁོར་སྙིང་རྗེ་ནས་
ཆུང་མ་བཀག་པ་དང་། དེར་བསྟུན་ནས་ཁོ་ཡར་སྐྱོར་བཞིན་ཁྱིམ་ནང་ཁྲིད་ཡོང་བ་
ལ། ཁོའི་ཨ་མའི་ཁོང་ཁྲོ་ཡང་ཅུང་ཞི་ནས་ཁོ་གཉིས་ཀྱི་རྗེས་འབྲངས་ནས་བུད་ཡོང་
སྐད། ཕྱི་ཉིན་ནས་བཟུང་། བློ་མང་དོན་གྲུབ་ཁོ་ནངས་སྔ་མོ་ནས་ལངས་པར་མ་
258



བློ་མང་དོན་གྲུབ།
ཟད། ཁྱིམ་ལས་ཅི་ཡོད་ཨ་མར་སྒྲུབ་རོགས་བྱས་བྱུང་ལ། ལྷག་པར་ད་བར་ཕ་མ་
ཟུང་གི་སེམས་ཁ་དཀྲུགས་པས། དེ་བཤགས་པར་བྱ་བ་ལ《ལྟུང་བཤགས》འབུམ་
གཅིག་གདོན་རྒྱུ་ཡིན་ཟེར་ནས་འདོན་མགོ་བརྩམས་པས། ཁོ་བཟའ་མི་གཉིས་ཀྱིས་
ཀྱང་ད་ནི་ནག་རིལ་འདིས་ངོ་མ་བསམ་ཤེས་སོང་བ་འདྲ་སྙམ་ནས་ཁོ་ལ་ལས་ཀ་
མང་པོ་ལས་སུ་མ་བཅུག་པར《ལྟུང་བཤགས》འདོན་དུ་བཅུག
དེའི་དུས་བུ་བསོད་ནམས་དོན་གྲུབ་ནི་རང་ཁྱིམ་གྱི་ལུག་བརྒྱ་ལྷག་གི་ཐོག
ཁོ་ལ་གསར་དུ་བསླངས་པའི་མནའ་མ(ཨ་རིན་སྡེ་བའི་ཡིན)ཚང་གི་ལུག་ལྔ་བཅུ་
བཅས། ཁྱོན་བསྡོམས་ལུག་བརྒྱ་དང་དྲུག་ཅུར་ཉེ་བ་ཞིག་འཚོས་ནས་རི་མགོ་རུ་
བསྡད་ཡོད་པས། དྲོས་ཇའི་མཚམས་ཤིག་ལ་ཟ་མ་ལེན་དུ་བསླེབས་བྱུང་། བསླེབས་
མ་ཐག་ཀྱང་ཕུ་བོ་བློ་མང་དོན་གྲུབ་ཁྱིམ་དུ་ཡོང་ཡོད་པ་མཐོང་བས་དགའ་སྤྲོ་ཆེན་
པོ་སྐྱེས་ལ། ཕུ་བོ་དང་ཁ་བརྡ་བྱས་མཐར། ཁོས《ལྟུང་བཤགས》ནི་གནས་གང་དུ་
བཏོན་ནའང་གཅིག་པ་ཡིན་པར་བརྟེན། ང་ཡོད་སའི་རི་མགོར་སོང་ནས་བཏོན་
ཀྱང་མི་ཆོག་པ་ཅི་ལ་ཡོད། ང་གཅིག་པུ་རི་མགོ་ནས་སུན་པས། ང་ལ་རོགས་བྱེད་
དུ་སོང་ན་ཅི་འདྲ་རེད”ཅེས་གྲོས་མགོ་བཏོན་བྱུང་བར། བློ་མང་དོན་གྲུབ་ཀྱིས“གཙོ་
བོ་ཕ་མ་གཉིས་ཀ་འཐད་དགོས། འདོན་པ་འདི་ཡང་རང་གིས་ཁོང་རྣམ་པ་གཉིས་
ལ་བཤགས་པ་བྱེད་པའི་ཆེད་ཁོ་ན་ཡིན་པར་བརྟེན། ཁོ་གཉིས་མ་འཐད་ཚེ་ང་སོང་
ན་མི་འགྲིག”ཅེས་བརྗོད་སོང་། བསོད་ནམས་དོན་གྲུབ་ཀྱིས་ཚུལ་དེ་ཕ་མ་གཉིས་
ལ་ཡར་ཞུ་བྱས་པར། ཨ་མ་དཀར་མོ་དེ་འདྲ་མ་འཐད་ནའང་། ངའི་ཨ་ཞང་ཆུང་
བས“ད་བློ་མང་དོན་གྲུབ་འདིས་བསམ་ཡོངས་སུ་ཤེས་བཞིན་པ་འདྲ། བསམ་མ་
259



བློ་མང་དོན་གྲུབ།
ཤེས་ན་ཉིན་རྒྱུན་འདི་ལྟར་ནང་ལ་འཛུལ་ནས《ལྟུང་བཤགས》འདོན་ངེས་སམ། ད་
ནི་སྟོན་ལས་ཀྱང་རན་བཞིན་པས། ཁོ་སྤུན་གཉིས་ཐོག་མར་མཉམ་དུ་ལུག་རྫིར་
སྡོད། ཕུ་བོ་ལ་ལུག་འཚོ་ཚུལ་ལེགས་པར་བསླབས་རྗེས། སྟོན་ལས་སྐབས་སུ་ཁོ་
ལུག་རྫིར་བསྡད་ནས། ཁྱོད་ངེད་གཉིས་ལ་སྟོན་བསྡུ་རོགས་སུ་ཡོང་དགོས་པར་
འདུག”ཅེས་བཤད་ནས་སྤུན་གཉིས་ཀ་ལུག་རྫིར་མངགས་སོང༌། །
ལུག་རྫིར་ཕྱིན་ཚེ་ལུག་ལ་ལྟ་བ་ལས་ལས་ཀ་ཆེན་པོ་གཞན་མེད་པས་ན། བློ་
མང་དོན་གྲུབ་ཀྱིས་ཕལ་ཆེར་ཉིན་གང་བོར《ལྟུང་བཤགས》འདོན་པར་མ་ཟད།
སྙིང་ཁོང་རུས་པའི་གཏིང་ནས་བཤགས་པ་བྱེད་པ་དང་། མཇུག་མཐར་ད་དུང་
བསྔོ་བ་སྨོན་ལམ་རྒྱག་ངེས་པ་ལ། བསོད་ནམས་དོན་གྲུབ་ཀྱི་སེམས་སུ་ཕུ་བོ་ནི་
ཀུན་ཀྱིས་བཤད་པ་དེ་འདྲའི་འཆལ་པོ་ཞིག་ག་ལ་ཡིན། ད་ལྟའི་བར་ཁོ་ནི་གཞན་
དབང་ཁོ་ནར་གྱུར་ཏེ་ཁ་ལས་མི་དགེ་བའི་བྱ་བ་མང་པོ་བསྒྲུབས་སོང་བ་རང་རེད་
སྙམ་སྟེ། དེ་སྔོན་གྱི་སེམས་ནང་གི་མ་རབས་ཐ་ཤལ་གྱི་སྣང་བརྙན་དེ་ཡ་རབས་
སྤྱོད་བཟང་གི་སྣང་བརྙན་དུ་གྱུར། །
སྟོན་ལས་མགོ་བརྩམས་མ་ཐག ཁོ་བཟའ་མི་ཟུང་གིས་སྐད་བསྐུར་པ་བཞིན་
བསོད་ནམས་དོན་གྲུབ་ཁོ་གཉིས་ལ་རོགས་བྱེད་དུ་ཡོང་། ཁོ་གཉིས་ཀ་བློ་མང་དོན་
གྲུབ་ལ་སེམས་དེ་འདྲ་མ་བདེ་བས། མཚམས་རེར་བསོད་ནམས་དོན་གྲུབ་ལ་བྲོ་
སོགས་སྐྱེལ་དུ་འཇུག་ཁུལ་གྱིས་ཕྱི་དྲོར་ལུག་པ་སྡོད་སར་འགྲོ་རུ་འཇུག་ལ། དགོང་
མོ་ཕུ་བོར་འདུག་རོགས་བྱས་རྗེས། ཕྱི་ཉིན་སྔ་མོ་ཕྱིར་ཡོང་ནས་སྟོན་ལས་ལས་པ་
སོགས་བྱས་པར། བྱ་བ་མཐའ་དག་ཁོ་ཚོའི་བསམ་པ་ནང་བཞིན་འགྲུབ་ཀྱིན་འདུག
260



བློ་མང༌དོན་གྲུབ།
ལན་རེར་ཨ་མ་དཀར་མོས་སྟོད་ཕྱོགས་སུ་ལྟ་བཞིན“འདྲེ་ཕྲུག་ནག་རིལ་ཀན་ལ་
བློ་གཏོད་ས་ཨེ་འགྲོའམ”ཞེས་ངག་ལས་ཤོར་པའི་ཚེ་ན། ཨ་ཞང་ཆུང་བ་དང་བུ་
བསོད་ནམས་དོན་གྲུབ་གཉིས་ཀྱིས“ད་ཁྱོད་ཀྱིས་སེམས་ངན་མི་གསོག་པར་འཚལ།
ཁོས《ལྟུང་བཤགས》བཏོན་ནས་བཤགས་པ་བྱེད་དུས། ཁྱོད་ཀྱིས་ད་རུང་བློ་མི་
ཁེལ་ན། ཁྱོད་ལུག་རྫིར་སོང་། ངེད་གསུམ་པོས་སྟོན་ལས་ལས”ཞེས་བཤད་བྱུང་
བར། མོས་ཀྱང་“འོ་ལེ། འོ་ལེ། ད་ཁོས་བསམ་ཤེས་ཡོད་པ་འདྲ། ཡིན་ནའང་འདྲེ་ཕྲུག་
འདིར་སྣོག་རྒྱུ་མང་བས། ང་སེམས་མ་བདེ་བ་ཡིན”ཅེས་ཟེར་ནས་རང་གི་ལག་ནང་
གི་ལས་ཀ་ལས་པ་ལས་གཏམ་གཞན་ཅི་ཡང་བཤད་མ་སོང་། །
གཡུལ་གཅོག་པའི་སྔ་ཉིན་དེར། ཁོ་བཟའ་མི་གཉིས་ཀས་ཡང་བསྐྱར་བསོད་
ནམས་དོན་གྲུབ་མངགས་ནས་བློ་མང་དོན་གྲུབ་ལ་རྒྱགས་བྲོ་བསྐྱལ། ཁོ་སོང་དུས་
ཕུ་བོས་ལུག་ཡོད་ཚད་ལུག་རར་བསྐྱིལ་ཏེ་བག་ཕེབས་པའི་ངང《ལྟུང་བཤགས》
འདོན་བཞིན་འདུག་པས། ཁོ་ནི་ཕུ་བོར་ཡིད་ཆེས་བརྟན་པོ་ཡོད་པར་གྱུར་ཏེ། ཕྱི་
ཉིན་སྔ་མོ་ཁྱིམ་དུ་ཡོང་རྗེས་ཁོའི་མཐོང་ཐོས་ཇི་བཞིན་ཕ་མ་གཉིས་ཀྱི་སྙན་དུ་ཕུལ་
པར། ད་ནི་ཁོ་གཉིས་ཀའང་བློ་མང་དོན་གྲུབ་ལ་ཡིད་ཆེས་ནས་གཡུལ་གཅོག་པའི་
ལས་ཀ་ལྗིད་མོ་དེའི་ནང་ཞུགས་ཏེ་བློ་མང་དོན་གྲུབ་ལ་ཁ་ཡ་མ་བྱས།
ཁ་ཡ་མ་བྱས་པ་དེ་ནི་གཏན་ནས་འགྲིག་མ་སོང་སྟེ། གཡུལ་བཅག་ཚར་ཏེ་
བསོད་ནམས་དོན་གྲུབ་ཀྱིས་རྒྱགས་བྲོ་ཁྱེར་ནས་རང་ཚང་གི་ལུག་པ་སྡོད་སར་
ཕྱིན་དུས། བློ་མང་དོན་གྲུབ་མི་འདུག་ལ་ལུག་རྣམས་ཀྱང་གར་སོང་རྗེས་མེད་དུ་
གྱུར། ལུང་བ་ཕར་ནང་ཚུར་ནང་དུ་ཡོད་པའི་ལུག་རྫི་དག་ལ་དྲིས་ཚེ། ཉིན་འགའི་
261



སྔོན་ནས་ཁྱོད་ཚང་གི་ལུག་རྫི་དང་ལུག་རྣམས་མཐོང་མ་བྱུང་ཟེར་བས། ཁོ་རྒྱུག་
ཐེངས་གཅིག་གིས་ཕྱིར་ཡུལ་ལ་ཡོང་བ་དང་། ཡོང་མ་ཐག་དོན་རྣམས་ཕ་མ་གཉིས་
ཀྱི་སྙན་དུ་ཕུལ་པར། ཨ་མ་དཀར་མོ་ནི་འདར་སིག་སིག་བྱེད་བཞིན་ཁ་མལ་དེར་
འགྱེལ་སོང་ལ། ངའི་ཨ་ཞང་ཆུང་བ་རང་གི་ངག་ནས་ཀྱང“འུ་ཚང་གི་བྱ་འདི”ཞེས་
ཤོར་འཕྲལ་མྱུར་དུ་ཆུང་མ་དཀར་མོ་བསྐྱོར་ནས་བསོད་ནམས་དོན་གྲུབ་ཀྱིས་ཁ་ལོ་
བསྒྱུར་པའི་ལག་སྐྱོར་འཁོར་ལོའི་ནང་བཞག་ནས་སྨན་ཁང་དུ་ཡོང་བར་བཤད། །
ཨ་ཞང་ཆུང་བས་དོན་དེ་སྤྲོས་བརྗོད་བྱས་ནས་ཚར་དུས་ལག་པ་ཟུང་དབང་
མེད་དུ་འདར་བྱུང་ལ། ངས་ཀྱང་ཁོས་དེ་སྔོན་སྨན་ཁང་དུ“ད་ངེད་ཚང་ཐང་ལ་
བརྒྱབ་སོང་། ལང་རྒྱུ་མེད་པར་བཏང་སོང་། མནའ་མ་ཡང་འཆོར་རྒྱུ་ཡིན་པ་
འདྲ”ཟེར་བའི་བསྟན་དོན་ཡོངས་སུ་གོ་བས། རང་དབང་མེད་པར་ཁོ་ལ་གདུང་
སེམས་ཤིག་སྐྱེས་ཤིང་། གདུང་སེམས་དེར་བརྟེན་ནས་ཁོར“ང་ལ་སྤྱི་བདེ་ཅུས་ནང་
བཟང་ས་འགའ་རེ་ཡོད་པས། ངས་ཁོ་ཚོར་དོན་འདི་བཤད་ཡོད། ཁྱོད་ཀྱང་འདི་
ལྟར་བསྡད་ན་མ་རེད། ཕྱིར་ཡུལ་ལ་སོང་ནས་སྡེ་མི་རྩ་འཛུགས་ཀྱིས་གང་སར་རྩད་
གཅོད་བྱས་ན་བཟང”ཞེས་བཤད་པར། ཁོའི་མིག་ནང་འོད་གསར་པ་ཞིག་རྒྱས་
ཏེ“ངས་ཀྱང་ཁྱོད་ལ་སྐྱབས་ཤིག་རེ་དགོས་སྙམ་ཡོད། ད་འུ་གཉིས་ཀྱིས་སྔ་མོ་ནས་
ངལ་གསོ། དཀར་མོའི་ནད་ཀྱང་ཇེ་དགར་འགྲོ་བཞིན་པ་འདི་རེད། བསོད་ནམས་
དོན་གྲུབ་གཅིག་པུས་བསྲུངས་པས་ཆོག སྤྱི་བདེ་ཅུས་ཕྱོགས་སུ་རེ་བ་མཐའ་དག་
ཁྱོད་ལ་བཅོལ་པ་ཡིན”ཟེར།
ཕྱི་ཉིན། ཨ་ཞང་ཆུང་བ་སྔ་མོ་ནས་ལངས་ཏེ་བུད་སོང་ལ། ངས་ཀྱང་སྤྱི་བདེ་
262



བློ་མང༌དོན་གྲུབ།
རྒྱུ
ཅུས་ནང་གི་གྲོགས་པོ་དེ་ཚོར་ཁ་པར་བཏང་ནས་གནས་ཚུལ་རྒྱུས་ལོན་བྱས་པར།
ཁོ་ཚོར་ཡང་གནས་སྐབས་སུ་འདི་ཡིན་གང་ཡིན་གྱི་གཏམ་ཡག་པོ་ཞིག་ལབ་རྒྱུ་མི་
འདུག
ཕྱི་ཉིན་དགོང་མོ། ངས་བསོད་ནམས་དོན་གྲུབ་དང་ཁོའི་ཨ་མ་དཀར་མོ་གཉིས་
ལ་དགོང་ཟས་བསྐུལ་པ་ལ། ཨ་ནེ་དཀར་མོ་དེ་སྔོན་དང་བསྡུར་ན་ལྡབ་ཀྱིས་དྲག་
སྐྱེད་བྱུང་ཡོད་པས། ངེད་གསུམ་པོས་ཀྱང་སྡེ་ཡར་ནང་མར་ནང་དང་རྫོང་ཕར་
ནང་ཚུར་ནང་གི་ཁ་བརྡ་སྣ་ཚོགས་བྱས་མཐར། ཁ་བརྡའི་རྔ་མ་ནི་རང་བཞིན་གྱིས་བློ་
མང་དོན་གྲུབ་ཀྱི་ཐོག་ལ་འཁོར་སོང་སྟེ། འཁོར་བ་ལས་ཀྱང་ཨ་ནེ་དཀར་མོས་ཚིག་
འགའ་བཤད་པ་ནི་ངས་ནམ་ཡང་བརྗེད་ཐབས་མེད་དེ། དེ་ནི་མོས་ངག་འདར་
བཞིན“ཞི་ལི་དྲིན་ཆེན་པོ། ཁྱོད་ལས་བྱེད་བྱས་པས་ཅི་འདྲའི་བཟང་བ་ལ་ཨང་། ཁྱོད་
ཀྱི་ཕ་མ་ནི་ཅི་འདྲའི་བསོད་ནམས་ཆེ་བ་ལ་ཨང་། ང་ལ་མཚོན་ན་འདྲེ་ཕྲུག་ནག་
རིལ་ཀན་འདྲ་ཞིག་བཙས་སོང་སྟེ། ངས་ཚེ་འདིར་མི་ཞིག་བཙས་མི་འདུག ཁྱི་ངོ་མ་
ཞིག་བཙས་འདུག ཁྱི་རྔ་མ་མེད་པ་ཞིག་བཙས་འདུག”ཅེས་སྨྲས་བྱུང་བ་དེ་རེད། །
མཇུག་བསྡུའི་གཏམ། །
བློ་མང་དོན་གྲུབ་ཀྱི་གཏམ་རྒྱུད་འདི་ལྟར་མཇུག་རྫོགས་སོང་།
གཏམ་རྒྱུད་འདི་འདི་ལྟར་མཇུག་རྫོགས་ཀྱང་། ད་དུང་ཀློག་མཁན་རྣམས་ལ་
ཞུ་རྒྱུ་ཞིག་ཡོད་པ་ནི། བློ་མང་དོན་གྲུབ་གར་སོང་འདིར་སྡོད་ཀྱི་དོན་དེ་ཡིན། ལོ་
263



ཀྱི་ བློ ་མང་དོན་གྲུབ།
གསར་གྱི་སྔ་གཞུག་དེར་ཁོ་གང་དུ་ཡོད་ཚུལ་དང་ཅི་ཞིག་བྱེད་པའི་ཚུལ་ལ་བཤད་
ཚུལ་མང་སྟེ། མདོར་བསྡུས་ན་གཉིས་ཡོད་པ་ལས། གཅིག་ནི་ཁོའི་ཕ་ཡུལ་ནག་
ཤུལ་དང་མག་པར་བསྡད་སའི་སྐྱིད་ལུང་ཕྱོགས་ཀྱི་སྐད་ཆ་ཡིན་ལ། ཅིག་ཤོས་ནི་
ང་ཡོད་སའི་རྫོང་དང་ཁུལ་གྱི་སྡོད་དམངས་དག་གི་གླེང་ཕྱོགས་ཏེ། སྔ་མ་དག་གི་
བཤད་ཚུལ་ནི་ཅུང་ཆོག་སྟེ། འགའ་རེས་ཁོ་ཡང་བསྐྱར་བརྒྱུད་ཚོང་ལ་ཞུགས་འདུག་
ཟེར། སྐོར་ཞིག་གིས་མ་རེད། ཁོས་ལྷ་ས་ན་སྨད་འཚོང་ཁང་ཞིག་ཕྱེ་ནས་ཡོད་ཟེར།
ཉུང་ཤས་ཤིག་གིས་ཁོས་རྔ་བའི་ཚོང་པ་འགའ་དང་མཉམ་འབྲེལ་གྱིས་ཁྲིན་ཏུའུ་
གྲོང་ཁྱེར་དུ་ཚོང་རྒྱག་བཞིན་འདུག་ཟེར། ཕྱི་མ་དག་ལ་མཚོན་ན་གླེང་ཕྱོགས་ཅུང་
བཙོག་སྟེ། འགའ་རེས་ཁོས་དུ་ནག་གི་ཚོང་བརྒྱབ་ནས་བཙོན་དུ་བཀག་ཉར་བྱས་
འདུག་ཟེར་ལ། སྐོར་ཞིག་གིས་མ་རེད། ཁོ་ལ་ཨེ་ཙིའི་ནད་བྱུང་སྟེ། ཆེད་དུ་ནད་དེར་
ཞིབ་འཇུག་བྱེད་ས་ཞིག་ཏུ་ཞིབ་འཇུག་བྱ་ཡུལ་དུ་གྱུར་ཡོད་ཟེར། ཉུང་ཤོས་ཤིག་
གིས་ཁོ་ནང་ལོགས་སུ་ཕྱིན་ནས་ནག་ཚོགས་ཤིག་གི་ནང་ཞུགས་ཤིང་། ནག་ཚོགས་
དང་ནག་ཚོགས་མ་འགྲིག་པར་འཐབ་པ་ལ། ཁོའི་ལུས་སྟེང་དུ་གྲི་ཉི་ཤུ་ལྷག་ཐེབས་
ནས་བསད་ཟིན་ཏེ། བེམ་པོ་རྨ་ཆུའི་ནང་བསྐུར་ནས་རྙེད་མ་སོང་ཚུལ་སོགས་སྨྲ་བ་
བཅས་སོ།།
264



རྩོམ་སྒྲིག་འགན་འཁུར་པ།། འཇམ་དབྱངས་དར་རྒྱས།
མདུན་ཐོག་ཇུས་འགོད་པ་ འཕགས་པ་སྐྱབས།
༄༅།།བློ་མང་དོན་གྲུབ།
ཨ་སྨྱོན་བཀྲ་ཤིས་དོན་གྲུབ་ཀྱིས་བརྩམས།
*
ཀྲུང་གོའི་བོད་རིག་པ་དཔེ་སྐུན་ཁང་གིས་བསྒྱུར་ཏེ་ས༌མ།
ཀྲུང་གོ་འི་གློག་བརྙན་དཔེ་སྐྲུན་ཁང་གི་༨:ར་མ་གི་ལ་ངོར་བཏབ།
ངེབ་ཚད། 884}mix x12 33nm 1:32
བ་མི་སྤངས་ {{M]] - ](0t3x3 དཔར་ཐོག་ 8. 375
2༥)15ལོརཱི ཧྥ6:ར་པར་གཞི་དང་པོ་བསྒྲིགས།
2115ལོའི་ཟླ6པར་པར་ཐེངས་དང་པོ་བཏབ།
ISBN 78 - 7 - 8)253 - 725. 5/1:
རིན་གོང་སྒོར: I8. (A}



图书在版编目(CIP)数据
洛莎顿珠:
藏阳宁·扎西东主著,-北京:中国藏学出版社,
2014.12
SB3978-7-80253-725-5
…
加,
第小说-小说集—
—
1. (洛
当代一藏
[.11.
阿
| 11247.5
中国版本图书馆 CIP 数据核字[2014)第312384
洛茫顿珠
宁·北西东主若
| 中国藏学出版社出版发行
中国电影出版社印刷厂印制
开本:38Grill x 123tinill 182
印紋:00) 200册印张:8.375
2015 三月第1版第1次印刷
ISAN 978 -7-80253 - 725 - 5/] • 147
定价:18. CR 元
